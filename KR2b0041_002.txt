# -*- mode: mandoku-view; -*-
#+TITLE: 十八史略
#+DATE: 2020-05-27
#+PROPERTY: ID KR2b0041
#+PROPERTY: BASEEDITION MJSY
#+PROPERTY: JUAN 2
<pb:KR2b0041_MJSY_002-001a>
十八史略卷之二
秦

〔秦始皇帝〕名政、始生于邯鄲、昭襄王時、孝文王柱爲太子、有庶子楚、爲質于趙、陽翟大賈呂不韋、適趙、見之
曰、此奇貨、可居、乃適秦、因太子妃華陽夫人之姉、以說妃、立楚爲適嗣、不韋因納邯鄲美姫、有娠而獻于楚、生政、實呂氏、孝文王立、三日而薨、楚立、是爲
莊襄王、四年薨、政生十三歲矣、遂立爲王、母爲太后、不韋在莊襄王時、已爲秦相國、至是封文信侯、太后復與不韋通、王旣長、不韋事覺自殺、太后廢處別宮、
茅焦諫、母子乃復如初、(【陽翟】縣屬釣州、翟音宅、【賈】音古、【奇貨】喩庶子楚、【可居】言可居積以圖他日富貴、【華】去聲、【適】嫡同、<pb:KR2b0041_MJSY_002-002a>【相】去聲、【長】音張上聲、【處】音杵、【茅焦】姓茅、名焦、秦臣也、)○
秦宗室大臣議曰、諸侯人來仕者、皆爲其主游說耳、請一切逐之、於是大索逐客、客卿李斯上書曰、昔穆公取由余於戎、得百里奚於宛、迎蹇叔於宋、求㔻豹、公孫
枝於晉、幷國二十、遂霸西戎、孝公用商鞅之法、諸侯親服、至今治强、惠王用張儀之計、散六國從、使之事秦、昭王得范睢强公室、此四君者、皆以客之功、客何
負於秦哉、泰山不讓土壤、故大、河海不擇細流、故深、今乃棄黔首以資敵國、卻賓客以業諸侯、所謂籍寇、而齎盜糧者也、王乃聽李斯、復其官、除逐客令、斯楚
人、嘗學於荀卿、秦卒用其謀幷天下、(【爲】去聲、【索】音生入聲、【上】上聲、下並同、【㔻】丕同、姓也、【從】音蹤、【泰山】東嶽、在兗州、【黔首】黔音儉平聲、秦謂民曰黔首、謂黑色也、猶周謂之黎民、【資敵國】言民者國之本、棄之則衆乖離、而適爲敵國之助也、【業諸侯】言賢者國之輔、卻之則國空虛、而反爲諸侯之利也、【籍】音借、【齎】音咨、【復】音伏、【令】去聲、)有韓非者、
<pb:KR2b0041_MJSY_002-003a>
善刑名、爲韓使秦、因上書、王悅之、斯疾而閒之、遂下吏、斯遺之藥令自殺、(【使】去聲、【疾】嫉同、【閒】音㵎、【下吏】下獄吏治罪、後下廷尉、傚此、【遺】去聲、【令】平聲、)○十七年、內史勝滅韓、十九年、王翦滅趙、二十三年、王賁滅魏、二十四年、王翦滅楚、二十五年、王賁滅燕、二十六年、王賁滅齊、秦王初幷天下、自以德兼三皇、功過五帝、更號曰皇帝、命爲制、令爲詔、自稱曰朕、(【內史】官掌爵祿、廢置、殺生、予奪之法、【王賁】王翦子、賁音奔、【過】音戈、【更】音庚、【令】去聲、【制】制製也、帝王制度之命也、【詔】詔照也、帝王詔吿之命也、○通鑒、始皇旣幷天下、采用鄒衍五德之說、以爲周得火德、秦代周、從所不勝、爲水德、始改年、朝賀皆用十月朔、衣服節旗皆尙黑、數以六爲紀、○胡曰、凡言不師古、而立私義者、未有不以秦爲稱首、秦焚詩書、坑儒士、廢諡法、罪三族、以十月爲正、後世監之、不尋其轍矣、至於兼皇帝之號、用五德之運壞井田、開阡陌、郡縣天下、大作宮室、是皆可更改廢絕、則自漢以來、遵用而不改何也、古之聖人、應時稱號、曰皇曰帝曰王而止矣、非帝貶於皇、王貶於帝也、惟不知此義、遂以皇帝爲尊稱、而以自居、以王爲降等、而以封其臣子、失之矣、王之爲名、繼天撫世之謂、曾是而可使臣子稱之乎、吳楚僭王、春秋比之夷狄、六國用夷禮、乃周公之所膺也、豈可以此之故、謂王卑於帝而不稱哉、仲尼祖述堯舜、憲章三代、尊周立號、繫王於天、其禮隆極、於秦何取焉、是故有天下者、必法孔子、稱天王、其列爵諸侯、自公而降、則名正言順、百世以俟而不惑矣、)制曰、死而
<pb:KR2b0041_MJSY_002-004a>
以行爲諡、則是子議父、臣議君也、甚無謂、自今以來、除諡法、朕爲始皇帝、後世以計數、二世三世至于萬世、傳之無窮、(【行】去聲、行之於身曰行、【無謂】無意義也、【數】上聲、○愚案、胡曰、子議父臣議君、而非其禮、罪不容誅矣、然當不義、則父尙有爭子、君尙有爭臣、爭之猶可、況以禮而議之乎、且加諡之禮、非臣子所得而稱也、考德行之實、衆言僉同、稱人以諡之、則盡人心、合天理、爲萬世之勸戒、臣子又安得認我君我父而吝之哉、孟子曰、暴其民、甚則身弑國亡、不甚則身危國削、名之曰幽厲、雖孝子慈孫不能改也、其言蓋謂人君苟得不仁之實、則臣子雖或愛之之甚、亦不得廢公義而改其諡矣、而使夫爲人君者、知所審而擇所由哉、然則秦人除諡法、徒爲後世忠孝之賊乎、)○收天下兵、聚咸陽、銷以爲鐘鐻金人十二、重各千石、(【鐻】音巨、鹿頭龍身、神獸也、鐘鼓之跗、皆用以爲飾、【石】百二十斤曰石、)○徙天下豪富於咸陽、十二萬戶、○丞相王綰等言、燕齊荊地遠、不置王無以鎭之、請立諸子、始皇下其議、廷尉李斯曰、周武王所封、子弟同姓甚衆、後屬疏遠、相攻擊如仇讐、今海內賴陛下神靈、一統皆爲郡縣、諸子功臣、以公賦稅賞賜之、甚足易制、天下無異意、則安寧
<pb:KR2b0041_MJSY_002-005a>
之術也、置諸侯不便、始皇曰、天下初定、又復立國、是樹兵也、而求其寧息、豈不難哉、廷尉議是、分天下爲三十六郡、置守尉監、(【綰】音彎上聲、【下其議】下公卿、講議其事、【廷尉】官掌刑獄、卽大理卿也、【屬】音蜀、【統】他綜切、摠也、【易】音異、【制】御也、【三十六郡】三川、河東、南陽、南郡、九江、象郡、會𥡴、碭川、潁郡、南海、薛郡、東郡、瑯邪、齊郡、上谷、漁陽、右北平、遼西、遼東、桂林、鉅鹿、邯鄲、上黨、大原、雲中、九原、鴈門、上郡、隴西、北地、漢中、巴郡、蜀郡、黔中、長沙、內史、【守】郡守、爲天子守土治民者也、【尉】丞尉、掌佐守者也、【監】御史、掌監郡者也、監平聲、)○二十八年、始皇東行郡縣、上鄒嶧山、立石頌功業、上泰山、立石封祠祀、旣下、風雨暴至、休樹下、封其松爲五大夫、禪于梁父、(【嶧】音亦、【立石】碑也、【封禪】漢郊祀志、築土曰封、除地曰禪、古者巡狩至于四嶽、則封太山而祭天、禪小山而祭山川、【休】息也、【五大夫】秦時爵名、或謂封五松爲大夫、非也、【禪】音善、見上、【梁父】山在泰安、)遂東遊海上、方士齊人徐市等、上書、請與童男童女入海、求蓬萊、方丈、瀛洲、三神山仙人、及不死藥、如其言遣市等行、(【方士】方外士也、【上】上聲、下同、)始皇浮江至湘山、大風、幾不能渡、問博士曰、湘君何神、對曰、
<pb:KR2b0041_MJSY_002-006a>
堯女舜妻、始皇大怒、伐其樹赭其山、(【湘山】在益陽洞庭之南、湘君廟在焉、【幾】音機、【湘君】娥皇、)○韓人張良、以五世相韓、韓亡欲爲報仇、始皇東遊、至博浪沙中、良令力士操鐵椎擊始皇、誤中副車、始皇驚、求弗得、令天下大索、(【五世相韓】良之祖開地、相韓昭侯宣惠王襄王、父平、相釐王桓惠王、凡五世、【爲】去聲、【博浪沙】在今河南陽武縣、【令】平聲、【操】平聲、【椎】音墜平聲、【誤中】之中去聲、【副】貳也、【令天】之令去聲、下並同、【索】音生入聲、)○三十一年、更臘爲嘉平、(【更】音庚、)○三十二年、始皇巡北邊、方士盧生入海還、奏錄圖書、曰亡秦者胡也、始皇乃遣蒙恬、發兵三十萬人、北伐匈奴、築長城、起臨洮、至遼東、延袤萬餘里、威振匈奴、(【胡】乃始皇子胡亥之讖、【臨洮】府屬鞏昌、洮音滔、【遼東】郡屬遼陽、)○三十四年、丞相李斯上書曰、異時諸侯並爭、厚招遊學、今天下已定、法令出一、百姓當家、則力農工、士則學習法令、今諸生不師今、而學古以非當世、惑亂黔首、聞令下、則各
<pb:KR2b0041_MJSY_002-007a>
以其學議之、入則心非、出則巷議、率羣下以造謗、臣請史官非秦記皆燒之、非博士官所職、天下有藏詩書百家語者、皆詣守尉雜燒之、有偶語詩書者棄市、以古非今者族、所不去者、醫藥卜筮種樹之書、若有欲學法令、以吏爲師、制曰可、(【史官】國史院官、【偶】對也、【棄市】殺而棄其屍於市也、【族】幷其族而滅之、【去】除也、【卜筮】筮音逝、龜曰卜、蓍曰筮、【可】從其議則稱制曰可、)○
三十五年、侯生盧生、相與譏議始皇、因亡去、始皇大怒曰、盧生等、吾尊賜之甚厚、今乃誹謗我、諸生在咸陽者、吾使人廉問、或爲妖言、以亂黔首、於是使御史
悉案問、諸生傳相吿引、乃自除犯禁者四百六十四人、皆坑之咸陽、長子扶蘇諫曰、諸生皆誦法孔子、今上皆重法繩之、臣恐天下不安、始皇怒、使扶蘇北監蒙恬軍於上郡、(【誹】音非、【廉】察也、【傳】去聲、【除】筌蹄云、簡別也、【扶蘇】始皇子也、【上】臣子稱君皆通曰上、【繩】糾治曰繩、<pb:KR2b0041_MJSY_002-008a>【臣】男子賤稱曰臣、故子於父、亦通稱之、【上郡】屬陝西、今綏德州、)○
始皇以爲咸陽人多、先王宮庭小、乃營作朝宮渭南上林苑中、先作前殿阿房、東西五百步、南北五十丈、上可坐萬人、下可建五丈旗、周馳爲閣道、自殿下直抵南
山、表南山之顚以爲闕、爲複道、自阿房渡渭、屬之咸陽、以象天極閣道絕漢抵營室也、阿房宮未成、成欲更擇、令名、天下謂之阿房宮、(【朝】音潮、【阿房】三山林氏曰、阿山曲也、房旁也、乃舊地名、宮成未更名而毀、故號曰阿房宮、房如字、或音傍、【南山】在華陰、【顚】巓同、【闕】表南山頂、以爲門闕、【複】音福、重也、【屬】音燭、【天極閣道】天官書曰、天極紫宮後十七星、絕漢抵營室曰閣道、閣道者星名、【漢】天漢、【營室】亦星名、)○始皇爲人、天性剛戾自用、天下事無大小、皆決於上、至以衡石量書、日夜有程、不得休息、貪於權勢至如此、(【自用】執己見也、【衡石云云】衡稱、石錘也、以秤稱量文書、日夜處決自有程限、)○秦有出使者、還、遇人持璧授之、曰爲吾遺滈池君、明年祖龍死、(【爲】去聲、【遺】去聲、【滈池君】地在咸陽、君其神也、【祖龍】祖始、龍君象、喩始<pb:KR2b0041_MJSY_002-009a>皇也、)○三十七年、始皇出遊、丞相斯、少子胡亥、宦者趙高從、始皇崩於沙丘平臺、祕不發喪、詐爲受詔、立胡亥、賜扶蘇死、載始皇輼輬車中、以一石鮑魚亂其臭、至咸陽始發喪、胡亥卽位、是爲二世皇帝、(【宦者】閹官、宦音患、【從】去聲、【平臺】在大名、【祕】密也、【爲】去聲、【轀輬】音溫涼、車上有窓、閉之則溫、開之則涼、故曰轀輬、【鮑】腌也、【臭】氣也、)

{此奇貨可居、居ハ蓄積ナリ、賈人貨物ヲ蓄積シ、時ニ乘ジテ利ヲ射ル、今楚ヲ以テ貨物ニ喩ヘ、之ヲ蓄ヘ、置イテ利ヲ得ベシト云フ。
棄黔首云云、秦民ヲ謂テ黔首ト爲ス、黔ハ黑色、民黑巾ヲ以テ頭ヲ覆フ故ナリ、今民ヲ助ケズシテ之ヲ棄テバ、衆離叛シテ反テ敵國ノ資ト爲リ、客ヲ用ヒズシテ之ヲ逐ハバ、皆他國ニ走ツテ諸侯ノ利ト爲ル、業ハ猶利ノ如シ、則我仇讐ニ兵器ヲ借シ、盜賊ニ糧食ヲ給スルニ同ジ。
齎ハ、持贈ルナリ。
疾而閒之ノ閒ハ、譖スルナリ。
命爲制云云、命ハ人ヲ官ニ除スル等ヲ云ヒ、制ハ制度ノ命ヲ云フ、令ハ中外ニ布吿スルヲ云フ、詔ハ吿ナリ、朕ハ我ナリ、古者君臣トモニ通稱シテ朕ト曰フ、秦制ヲ定ムルヨリ、唯天子獨之ヲ稱ス。
注胡曰ハ、宋胡寅ナリ、致堂ト號ス。
以行爲諡ハ、行ノ美惡ニ因ツテ、諡ヲ立ツルナリ。
鐘鐻ノ鐻ハ、虞ト同ジ、鐘ヲ懸ル物ナリ。
徙天下豪富ハ、天下ノ富人ヲ咸陽ノ都ニ徙シ、其都ヲ盛ンニスルナリ。
廷尉ハ、獄官ノ名、廷ハ平ナリ、獄ヲ治ル平ヲ貴ブ、故ニ以テ號ト爲ス。
屬疏遠ノ屬ハ、親族ノツヅキナリ。
立國是樹兵ハ、王國ヲ立ツレバ、後ニ相攻戰シテ、兵ヲ樹ツルニ同ジキナリ。
守尉監、守ハ郡守ニシテ、ソノ郡ヲ治ムルヲ掌ル、尉ハ守ヲ佐ケテ、武職ヲ典ル、監ハ御史ニシテ、郡守ヲ監スルヲ掌ル。
三十六郡、注象郡ハ鄣郡ニ作リ、南海ハ泗水ニ作リ、桂林ハ代郡ニ作ルベシ。
封ハ、土ヲ積ムヲ封ト爲ス、土ヲ泰山ノ上ニ積ミ、壇ヲ造ツテ之ヲ祭ルヲ云フ。
禪ハ、地ヲ除ヒ以テ祭ルヲ墠ト爲ス、後改メテ禪ト曰フ。
赭其山、赭ハ赤ナリ、悉ク樹木ヲ伐リ、禿山ト爲スヲ云フ。
副車ハ屬車ナリ、供奉ノ車ナリ。
臘ハ、歲終ノ大祭ニシテ、吏民ヲ縱シテ燕飮セシム、始皇歌謠ニ因リ、改テ嘉平ト爲ス。
奏錄圖書ハ、奏シ錄スナリ、通鑑胡三省注ハ、錄圖書ト讀ミ、錄ス所ノ圖書ト爲ス、胡ハ胡亥ニシテ、秦ノ二世ノ名ナリ、始皇圖書ヲ見テ、其人名ナルヲ知ラズ、以テ北方ノ胡ト爲シ、因テ蒙恬ヲシテ匈奴ヲ伐タシム。
延袤、延ハ長ナリ、南北ヲ袤ト曰フ。
入則心非ハ、心中ニ其法ヲ誹ルナリ。
史官非秦記皆燒之ハ、秦國ノ史記ノミ存シ置キ、他列國ノ史記ヲ燒キシナリ。
非博士官所職云云、秦焚ク所ハ、天下ノ人ノ私藏スル所ヲ焚キ、博士官ノ藏スル所ハ、猶存在セシナリ。
妖言ハ怪誕ノ言ナリ。
傳相吿引、甲ハ乙ヲ引キ、乙ハ復丙ヲ引ク、互ニ相連累スルナリ。
除ハ簡別スルナリ、始皇自ラ禁ヲ犯ス者ヲ擇ビ別チ、四百六十餘人ヲ坑ニセシナリ。
阿房宮、阿ハ曲ナリ、史記注ニ、其形ヲ以テ宮ニ名ヅク、其四阿旁廣ヲ言フナリ。
閣道ハ、路險ニシテ行キ難ケレバ、木ヲ架シ梁ヲ作リ、以テ渡ルヲ云フ。
闕ハ門闕ナリ、南山ノ頂上ヲ表記シテ、門ヲ爲ルナリ。
複道、複ハ重ナリ、上下ニ道アルヲ云フ。
象天極閣道云云ハ、星ニ象ドリシナリ、天極星ハ、紫宮星ノ後ノ十七星ニシテ、漢ハ天河ナリ、此星ノ天河ヲ踰エテ、營室星ニ至ルヲ閣道ト曰フ。
至以衡石量書、衡ハ稱ナリ、石ハ錘ナリ、臣下ヨリ奏進スル文書ヲ、稱ニテ量リ、日夜程限アリテ、其程ニ滿タザレバ休メズ。
遺滈池君云云、滈池君ハ水神ナリ、江神璧ヲ以テ、滈池ノ水神ニ遺リ、始皇ノ將ニ終ラントスルヲ吿グルナリ、明年史記今年ニ作ル。
轀輬車ハ、車ニ窓アリ、閉レバ溫ク、開ケバ涼シ、故ニ名ク。
鮑魚ハ、腐レシ魚ナリ、鮑、說文ニ饐魚也ト見ユ、注ノ腌、或ハ𦛞ニ作ル、音浥ナリ、蓋顏師古注ニ、鮑ハ今之䱒魚也トアルニ因リ誤ルナラン、史記ニ、暑ニ會ヒ、轀車臭シ、乃從官ニ詔シ、車ニ一石ノ鮑魚ヲ載セ、以テ之ヲ亂ストアリ。}

〔二世皇帝〕名胡亥、元年、東行郡縣、謂趙高曰、吾欲悉耳目之所好、窮心志之樂、以終吾年、高曰、陛下嚴法刻刑、盡除故臣、更置所親信、則高枕肆志矣、二世然之、更爲法律、務益刻深、公子大臣多僇死、(【好】去聲、【樂】音洛、【更】音庚、下同、【僇】戮同、)○陽城人陳勝字涉、少與人傭畊、輟畊之隴上、悵然久之曰、苟富貴無相忘、傭者笑曰、若爲傭畊、何富貴也、勝大息曰、嗟呼、燕雀安知鴻鵠
<pb:KR2b0041_MJSY_002-010a>
之志哉、至是與吳廣起兵于蘄、(【陽城】縣屬澤州、【少】去聲、【傭】音容、雇也、【無】毋同、【爲】去聲、【鴻鵠】鷙鳥、似鴈而大、【蘄】音機、縣屬宿州、)時發閭左戍漁陽、勝廣爲屯長、會大雨道不通、乃召徒屬曰、公等失期、法當斬、壯士不死則已、死則擧大名、王侯將相寧有種乎、衆皆從之、(【閭左】所在閭里、以富强爲右、貧弱爲左、秦徭役煩多、富强者並役盡、故復取貧者、【漁陽】郡屬北平、今薊州、【屯長】屯猶營也、每營置長率、長上聲、【寧】安也、焉也、【種】上聲、)乃詐稱公子扶蘇項燕、稱大楚、勝自立爲將軍、廣爲都尉、(【扶蘇項燕】二人、前皆殺死、○史記云、詐稱從民欲也、)大梁張耳、陳餘、詣軍門上謁、勝大喜、自立爲王、號張楚、(史注、欲張大楚國也、)諸郡縣苦秦法、爭殺長吏以應涉、(【長吏】郡縣官長、)○謁者從東方來、以反者聞、二世怒、下之吏、後使者至、上問之曰、羣盜鼠竊狗偸、不足憂也、上悅、(【謁者】官掌通奏、周行人也、)○陳勝以所善陳人武臣爲將軍、耳餘爲校尉、使徇趙地、至趙、武臣自立爲趙王、(【武臣】<pb:KR2b0041_MJSY_002-011a>武姓、臣名、【校尉】官掌兵事、【徇】巡師宣令曰徇、)○沛人劉邦、起於沛、父老爭殺令、迎立爲沛公、沛邑掾主吏、蕭何、曹參、爲收沛子弟、得三千人、(【沛】音貝、郡屬河南、今徐州、【令】去聲、【掾】音緣去聲、【蕭何曹參】漢書、參爲獄掾使也、何爲主吏、【爲】去聲、)○
項梁者、楚將項燕之子也、嘗殺人、與兄子籍、避仇吳中、籍字羽、少時學書、不成、去學劍、又不成、梁怒、籍曰、書足以記姓名而已、劍一人敵、不足學、學萬
人敵、梁乃敎籍兵法、會𥡴守殷通、欲起兵應陳涉、使梁爲將、梁使籍斬通、佩其印綬、遂擧吳中兵、得八千人、籍爲裨將、時年二十四、(【少】去聲、【會𥡴】音檜鷄、郡名、屬浙東、今紹興府、【綬】組也、【裨】音皮、副也、)○齊人田儋、自立爲齊王、(【儋】音耽、)○趙王武臣、使將韓廣略燕地、廣自立爲燕王、○楚將周市、定魏地、迎魏公子咎、立爲魏王、○二年、吳廣爲其下所殺、(【爲】去聲、下並同、)○陳勝、爲其御莊賈所殺、以降秦、
<pb:KR2b0041_MJSY_002-012a>
(【降】音項平聲、下並同、)○秦將章邯擊魏、齊楚救之、齊王儋、魏王咎、與周市、皆敗死、(【邯】音含、)○趙王武臣、爲其將李良所殺、張耳陳餘、立趙歇爲王、○居鄛人范增、年七十、好奇計、徃說項梁曰、陳勝首事、不立楚後、而自立、其勢不長、今君起江東、楚蠭起之將、爭附君者、以君世世楚將、必能復立楚之後也、於是頃梁求得楚懷王孫心、立爲楚懷王、以從民望、(【好】去聲、【蠭】蜂同、如蜂羣起、言其衆也、【心】懷王之孫、名心、【民望】應曰、六國爲秦幷、楚最無罪、故立其後、以順民望、)○趙高與丞相李斯有隙、高侍二世、方燕樂婦女居前、使人吿丞相斯、可奏事、斯上謁、二世怒曰、吾嘗多閒日、丞相不來、吾方燕私、丞相輒來、高曰、丞相長男李由、爲三川守與盜通、且丞相居外、權重於陛下、二世然之、下斯吏、具五刑、腰斬咸陽市、斯出獄、顧謂中子曰、吾欲與
<pb:KR2b0041_MJSY_002-013a>
若復牽黃犬、俱出上蔡東門、逐狡兎、豈可得乎、遂父子相哭、而夷三族、(【燕】宴同、古字通用、【樂】音洛、【上】上聲、【閒】音閑、【三川】郡屬河南、今汝寧府、【五刑】歷受墨、劓、剕、宮、大辟五刑、【腰斬】古者罪重腰斬、罪輕頸刑、【上蔡】縣屬汝寧、斯家在焉、【三族】誅父母妻三族、)○中丞相趙高、欲專秦權、恐羣臣不聽、乃先設驗、持鹿獻於二世、曰馬也、二世笑曰、丞相誤邪、指鹿爲馬、問左右、或默或言、高陰中諸言鹿者以法、後羣臣皆畏高、莫敢言其過、(【中丞相】宦者曰中、後凡言中人中官中常侍之類皆倣此、【中諸】之中去聲、○先儒有言曰、士之品有三、志於道德者、功名不足以累其心、志於功名者、富貴不足以累其心、志於富貴者、則無所不至矣、志於富貴、孔子之所謂鄙夫也、夫以鄙夫、而欲久富貴、其可得乎、秦之李斯趙高、焚書坑儒、指鹿爲馬、其志皆欲以奪政柄、縱耳目、以久享富貴、爲可樂、而不知富貴卒不可恃、而覆宗絕祀之機其在焉、嗟夫後之欲求富貴利達於當世者、可不鑒哉、)○項梁與秦將章邯戰敗死、宋義先言其必敗、梁果敗、(【先言】有將驕卒惰之語、)秦攻趙、楚懷王、以義爲上將、項羽爲次將、救趙、義驕、羽斬之領其兵、大破秦兵鉅鹿下、虜王離等、降秦將章邯、董翳、司馬欣、羽
<pb:KR2b0041_MJSY_002-014a>
爲諸侯上將軍、(【鉅鹿】郡屬河東、今順德府、)○先是、趙高數言、關東盜無能爲、及秦兵數敗、高恐二世怒、遂使婿閻樂、弑二世於望夷宮、立公子嬰爲秦王、二世之兄子也、嬰旣立、族殺趙高、(【數】音朔、下同、【婿】音細、女夫、【閻】音炎、【望夷官】張晏曰、在長陵西北、臨涇水作之、以望北夷、【兄】扶蘇、)○初楚懷王、與諸將約、先入定關中者王之、當時秦兵强、諸將莫利先入關、獨項羽怨秦殺項梁、奮願與沛公先入關、懷王諸老將皆曰、項羽爲人、慓悍猾賊、獨沛公寬大長者、可遣、乃遣沛公、(【關中】關中記曰、東曰函關、西曰龍關、界二關之閒、故曰關中、卽安西也、【慓悍猾賊】慓疾也、悍音汗、勇也、猾音滑、亂也、賊害也、言羽不可遣、)○高陽人酈食其謂沛公麾下騎士曰、吾聞沛公慢而易人、多大略、此眞吾所願從游、騎士曰、沛公不好儒、客冠儒冠來者、沛公輒解其冠、㳛溺其中、未可以儒生說也、食其令騎士第入言之曰、人皆謂食其
<pb:KR2b0041_MJSY_002-015a>
狂生、生自謂我非狂生、沛公至高陽傳舍、召生入、沛公方踞床、使兩女子洗足而見生、生長揖不拜曰、足下必欲誅無道秦、不宜倨見長者、於是沛公輟洗、起攝衣、延生上坐謝之、生爲沛公、說下陳畱、後常爲說客、(【高陽】邑屬汴梁、【酈】音歷、【食】音異、【其】音基、【麾】旌旗也、所以指麾、故曰麾、【騎】去聲、【易】音異、【略】謀也、【好】去聲、【冠】音貫、【溲溺】小便曰溲、音蒐、溺尿同、【第】更次、【傳舍】郵也、傳者以木爲之、長尺五寸、書符其上、以爲信也、傳音轉去聲、【踞】伸兩足而坐也、【洗】音先上聲、下同、【攝】摳也、【爲】去聲、【陳畱】縣屬汴梁、)○張良從沛公西、(【從】去聲、)○沛公大破秦軍、入關至霸上、秦王子嬰、素車白馬、繫頸以組、出降軹道旁、秦自始皇二十六年併天下、二世三世而亡、稱帝止十有五年、(【霸上】地名、在長安東三十里、【素車白馬】示有喪、【繫頸】示降服也、【軹道】蘇氏曰、軹道亭名、在長安東十三里、○司馬温公曰、孔子曰、知及之、仁不能守之、雖得之必失之、秦之謂也、善夫賈生之言曰、秦以區區之地、致萬乘之權、招八州而朝同列百有餘年、然後六合爲家、殽函爲宮、丁夫作難、而七廟隳、身死人手、爲天下笑何哉、仁義不施、而攻守之勢異也、<pb:KR2b0041_MJSY_002-016a>)

{傭畊ハ、人ノ爲ニ雇ハレテ耕シ、其價直ヲ取ルナリ。
鴻鵠ノ鴻ハ雁ノ大ナルモノ、鵠ハ水鳥、和名くぐひト云フ、共ニ大鳥ナリ。
閭
左ハ、種種ノ說アレドモ、應劭曰、閭ハ里門ナリ、秦罪過アル者ヲ發戍シ、先ヅ吏ノ過アル者、及ビ贅婿賈人ヲ發シ、後嘗テ市籍アル者ヲ以テシ、又後大父母嘗
テ市籍アル者ヲ以テシ、其輩皆盡キ、復里閭ニ入テ、其左ニ居ル者ヲ發シ、未ダ右ヲ發スルニ及バズシテ、秦亡ブ、顏師古曰、閭左ノ釋、應說最之ヲ得ト、通鑑
輯覽亦之ヲ取ル。
使徇趙地、徇ハ略ナリ、攻取ルヲ云フ。
劉邦ハ、卽漢高祖ナリ。
沛公ハ、春秋ノ時、楚僭シテ王ト稱シ、其縣宰ヲ公ト爲ス、陳涉楚王ト爲リ、劉邦起テ涉ニ應ズ、故ニ楚制ニ從ヒ、稱シテ公ト曰フ。
去學劍ノ去ハ罷ナリ。
佩其印綬、印ハ信ナリ、官ニ任ズル者、皆其印ヲ受ク、綬ハ印ヲ繫グ組ナリ、今項梁、殷通ヲ殺シ、其印ヲ佩ビ、自ラ會𥡴守ト爲ル。
田儋ハ、故ノ齊ノ王族ナリ。
陳勝首事ハ、最初ニ兵ヲ起スヲ云フ。
楚蠭起之將、蠭ハ古ノ蜂字、蜂起ハ猶蜂午ト言フ如シ、凡ソ物交リ橫ハルヲ午ト爲ス、蜂ノ飛起ル、交橫屯聚スルヲ言フ。
爲楚懷王ハ、舊楚ノ懷王、欺カレテ秦ニ入テ死ス、楚人之ヲ憐ム、故ニ項梁、心ヲ立テ、其祖父ノ諡ヲ以テ號ト爲セシナリ。
具五刑ハ、秦法、三族ニ當スル者ハ、皆先黥シ、劓シ、左右ノ足趾ヲ斬リ、之ヲ笞殺シ、其首ヲ梟シ、其骨肉ヲ市ニ俎ス、之ヲ五刑ヲ具フト謂フ、俎ハ骨肉ヲ俎上ニ置クナリ、腰斬ハ腰ヨリ兩斷ス。
中丞相ハ、二世李斯ヲ殺シ、趙高ヲ以テ中丞相ト爲シ、事大小トナク、皆高ニ決ス。
宋義先言其敗ハ、項梁秦ヲ輕ンジテ驕色アリ、宋義諫テ曰、戰勝テ、將驕リ卒惰ル者ハ敗ルト、梁聽カズ。
立公子嬰爲秦王ハ、趙高曰、秦ハ故ト王國ナリ、始皇天下ニ君タリ、故ニ帝ト稱ス、今六國復タ立ツ、宜ク王ト爲スベシト、因テ帝ト稱セズシテ王ト稱ス。
慓悍猾賊、慓ハ急ナリ、悍ハ勇ナリ、周禮注ニ、楚性急悍トアリ、猾ハ狡黠ナリ、賊ハ殘害ナリ。
慢而易人、多大略、慢ハ倨傲ナリ、易ハ輕侮ナリ、大略ノ略ハ、計略ナリ。
傳舍ハ、人ノ止宿スル所、前人已ニ去テ、後人復來リ、轉轉相傳フ、故ニ傳ト曰フ、卽驛舍ナリ。
長揖ハ、漢書顏師古注ニ、手上ヨリシテ下ニ極ムトアリ、蓋手ヲ下ゲテ拜セザルナリ。
倨見長者ノ倨ハ、踞ニ同ジ。
攝衣、攝ハ斂ナリ、をさめつくろふナリ。
素車白馬ハ、喪ノ時ノ體ヲ爲ス、繫頸以組、組ハ天子ノ印璽ノ綬ナリ、頸ニ繫ケテ自殺セントスルヲ示スナリ。}

西漢

〔漢太祖高皇帝〕堯之後、姓劉氏、名邦、字季、沛豐邑中陽里人也、母媼息大澤之陂、夢與神遇、時大雷雨晦冥、父太公往、見交龍其上、已而產劉季、隆準而龍顏、美鬚髯、左股有七十二黑子、寬仁愛人、意豁如也、有大度、不事家人生產、(【堯之後】案、新唐書宰相世系云、劉氏出自帝堯、帝堯之孫、生而有文在手、曰劉累、因以爲名、能御龍、事夏爲御龍氏、在商爲豕韋氏、在周封爲杜伯、杜子曰溫叔、奔晉爲士師、生士蔿、士蔿生成伯缺、缺生士會、適秦歸晉、有子畱於秦、自爲劉氏、生明、明生遠、遠生陽、陽十世孫榪、仕魏爲大夫、秦滅魏徙梁、生淸、淸徙居沛、生仁號、仁號生煓、煓生高帝、【媼】音襖、女老之稱、【隆準】漢書注、隆高、準鼻也、【鬚髯】在頤曰鬚、在頰曰髯、【黑子】痣也、【豁如】開大之貌、豁音歡入聲、【度】量也、)及壯爲泗上亭長、嘗繇役咸陽縱觀秦皇帝、曰嗟乎大丈夫當如此矣、單父人呂公好相人、見劉季狀貌曰、吾相人多矣、無如季相、願季自愛、吾有息女、願爲箕帚妾、卒與劉季、卽呂后也、(【亭長】秦制、十里一亭、亭置一長、主督盜賊、【繇】徭同、<pb:KR2b0041_MJSY_002-017a>【單父】縣屬單州、單音善、【好】去聲、【相】去聲、下並同、【自愛】猶言良重、【息女】所生女也、【帚】箒同、)秦始皇嘗曰、東南有天子氣、於是東遊以厭當之、劉季隱於芒碭山澤閒、呂氏與人俱求、常得之、劉季怪問之、呂氏曰、季所居上有雲氣、故從往常得季、劉季喜、沛中子弟聞之、多欲附者、爲亭長時、以竹皮爲冠、及貴常冠、所謂劉氏冠也、(【厭】音葉、壓也、【芒碭】二山在今歸德亳州之閒、碭音唐、【附】歸也、【冠】音貫、)劉
季爲縣送徒驪山、徒多道亡、自度比至盡亡之、到豐西止飮、夜乃解縱所送徒曰、公等皆去、吾亦從此逝矣、徒中壯士、願從者十餘人、季被酒、夜徑澤中、有大蛇
當徑、季拔劍斬之、後人來至蛇所、有老嫗哭曰、吾子白帝子也、今者赤帝子斬之、因忽不見、後人吿劉季、劉季心獨喜自負、諸從者日益畏之、(【爲】去聲、【送徒】徒罪供役作也、【度】音堂入聲、【比】音鼻、及也、【豐】邑在鄠縣杜陵西南、【縱】放也、【被洒】猶言帶洒、【嫗】音迂去聲、母也、【諸從】之從去聲、下並同、<pb:KR2b0041_MJSY_002-018a>)陳涉起、劉季亦起兵於沛、以應諸侯、旗幟皆赤、楚懷王遣沛公、破秦入關、降秦王子嬰、旣定秦、還軍霸上、悉召諸縣父老豪傑、謂曰、父老苦秦苛法久矣、吾與諸侯約、先入關中者王之、吾當王關中、與父老約、法三章耳、殺人者死、傷人及盜抵罪、餘悉除去秦苛法、秦民大喜、(【幟】音熾、【皆赤】應前赤帝子兆、【降】音項平聲、【苛】音何、細也、煩也、【抵罪】服虔曰、隨輕重制法也、李奇曰、傷人有曲直、盜賊有多少、罪名不可預定、故凡言抵罪、未知抵何罪也、【去】上聲、○唐曰、不殺子嬰、約法三章、此謂最好爲得天下之根本、楚漢得失、全在於此、項羽一切反是、)項羽率
諸侯兵、欲西入關、或說沛公守關門、羽至、門閉、大怒攻破之、進至戲、期旦擊沛公、羽兵四十萬、號百萬、在鴻門、沛公兵十萬、在霸上、范增說羽曰、沛公居
山東、貪財好色、今入闕、財物無所取、婦女無所幸、此其志不在小、吾令人望其氣、皆爲龍成五采、此天子氣也、急擊勿失、羽季父項伯、
<pb:KR2b0041_MJSY_002-019a>
素
善張良、夜馳至沛公軍吿良、呼與俱去、良曰、臣從沛公、有急亡不義、入具吿、因要伯、入見、沛公奉巵酒爲壽、約爲婚姻、曰吾入關、秋毫不敢有所近、籍吏民
封府庫、而待將軍、所以守關者、備他盜也、願伯具言臣之不敢倍德、伯許諾曰、旦日不可不蚤自來謝、伯去具以吿羽、且曰、人有大功、擊之不義、不如因善遇
之、沛公旦從百餘騎、見羽鴻門、謝曰、臣與將軍、戮力而攻秦、將軍戰河北、臣戰河南、不自意先入關破秦、得復見將軍於此、今者有小人之言、令將軍與臣有
隙、羽曰、此沛公左司馬曹無傷之言、羽畱沛公與飮、范增數目羽、擧所佩玉玦者三、羽不應、增出使項莊入、前爲壽、請以劍舞、因擊沛公、項伯亦拔劍起舞、常
以身翼蔽沛公、壯不得擊、張良出
<pb:KR2b0041_MJSY_002-020a>
吿樊噲以事急、噲擁盾直入、嗔目視羽、頭髮上
指、目眥盡裂、羽曰壯士、賜之巵酒、則與斗巵酒、賜之彘肩、則生彘肩、噲立飮、拔劍切肉啗之、羽曰、能復飮乎、噲曰、臣死且不避、巵酒安足辭、沛公先破秦
入咸陽、勞苦而功高如此、未有封爵之賞、而將軍聽細人之說、欲誅有功之人、此亡秦之續耳、切爲將軍不取也、羽曰坐、噲從良坐、須臾沛公起如厠、因招噲出、
閒行趨霸上、畱良謝羽曰、沛公不勝桮勺、不能辭、使臣良奉白璧一雙、再拜獻將軍足下、玉斗一雙、再拜奉亞父足下、羽曰、沛公安在、良曰、聞將軍有意督過
之、脫身獨去、已至軍矣、亞父拔劍、撞玉斗而破之曰、唉、豎子不足謀、奪將軍天下者、必沛公也、(【戲】音羲、水出華州渭南縣驪山馮公谷東、北流經戲亭入渭、【鴻門】地在新豐東、【志不在小】唐曰、入關珍物無所取、婦女無所幸、此乃高祖之創業<pb:KR2b0041_MJSY_002-021a>規模也、【采】彩同、【季父】叔曰季父、【項伯】索隱云、名纏、字伯陵、師古云、字伯、【呼】去聲、【要】邀同、【巵】音支、應劭曰、飮酒禮器、巵以角作、受四升、【爲壽】之爲、【爲將軍】之爲並去聲、【倍】背同、【蚤】早同、古字通用、【曹無傷】曹姓、無傷名、【數】音朔、【目羽】師古曰、動目以諭之、【玦】音決、玉佩也、如環而不連、【項莊】羽從弟、【盾】音純上聲、干也、【嗔】瞋同、張目貌、【眥】音漬、眼角、【裂】破也、【斗】十升、【彘】音滯、豕也、【啗】音談上聲、食也、【說】如字、【須臾】頃也、【閒】音㵎、【勝】音升、【桮】杯同、【勺】與杓通、所以挹酒、【亞父】范增、【督過】督責過失、【撞】音憧、擊也、【唉】音哀、歎恨發聲之辭、【豎子】斥項羽也、)沛公至軍、立誅曹無傷、居數日、羽引兵西屠咸陽、殺降王子嬰、燒秦宮室、火三月不絕、掘始皇冢、收寶貨婦女而東、秦民大失望、(【降】音項平聲、【掘】其月切、)韓生說羽、關中阻山帶河、四塞之地肥饒、可都以霸、羽見秦殘破、且思東歸、曰富貴不歸故鄕、如衣繡夜行耳、韓生曰、人言楚人沐猴而冠、果然、羽聞之烹韓生、(【四塞】塞音色、徐廣云、東函谷、南武關、西散關、北蕭關也、【楚人沐猴而冠】張晏曰、沐猴獮猴也、師古曰、言雖著人衣冠、其心不類人也、)羽使人致命懷王、王曰如約、羽怒曰、懷王吾家所立耳、非有功伐、何得專主約、乃陽尊爲義帝、徙江南、都郴、
<pb:KR2b0041_MJSY_002-022a>
分天下王諸將、羽自立爲西楚霸王、乃曰、巴蜀亦關中地、立沛公爲漢王、王巴蜀漢中、而三分關中、王秦降將三人、以距塞漢路、漢王怒欲攻羽、蕭何諫曰、願大王、王漢中養其民、以致賢人、收用巴蜀、還定三秦、天下可圖也、王乃就國、以何爲丞相、(【致命】致猶復也、羽將以求王關中、故先復命、【如約】如先入關中者王之約、【郴】音珍、州屬湖南、【王諸將】之王、【王巴蜀】之王、【王秦】之王、【王漢中】之王、並去聲、【西楚霸王】孟康曰、舊名江陵爲南楚、吳爲東楚、彭城爲西楚、【巴蜀漢中】巴郡今順元等處是也、蜀郡今四川等處是也、漢中郡屬陝西、今興元府也、案、漢王初封都此、【三人】章邯、董翳、司馬欣、卽三秦也、)○漢元年、五星聚東井、(【五星】木火土金水也、井經星、直秦分雍州之域、時五星聚於其次、乃沛公興王之兆也、)○初淮陰韓信、家貧釣城下、有漂母、見信饑、飯信、信曰、吾必厚報母、母怒曰、大丈夫不能自食、吾哀王孫而進食、豈望報乎、淮陰屠中少年、有侮信者、因衆辱之曰、若雖長大好帶劍、中情怯耳、能死刺我、不能出我胯下、信熟視之、俛
<pb:KR2b0041_MJSY_002-023a>
出
胯下蒲伏、一市人皆笑信怯、項梁渡淮、信從之、又數以策干項羽、不用、亡歸漢、爲治粟都尉、數與蕭何語、何奇之、王至南鄭、將士皆謳歌思歸、多道亡、信度
何已數言、王不用、卽亡去、何自追之、人曰、丞相何亡、王怒、如失左右手、何來謁、王罵曰、若亡何也、何曰、追韓信、王曰、諸將亡以十數、公無所追、追信
詐也、何曰、諸將易得耳、信國士無雙、王必欲長王漢中、無所事信、必欲爭天下、非信無可與計事者、王曰、吾亦欲東耳、安能鬱鬱久居此乎、何曰、計必東、能
用信、信卽畱、不然信終亡耳、王曰、吾爲公以爲將、何曰、不畱也、王曰、以爲大將、何曰、幸甚、王素慢無禮、拜大將如呼小兒、此信所以去、乃設壇場具禮、
諸將皆喜、人人自以爲得大將、至拜乃韓信也、一軍皆
<pb:KR2b0041_MJSY_002-024a>
驚、王遂用信計、部署諸將、畱蕭何收巴蜀租、給軍粮食、信引兵從故道出、襲雍王章邯、邯敗死、塞王司馬欣、翟王董翳皆降、(【淮陰】縣屬淮安、【漂】音剽、以水擊絮曰漂、【飯】上聲、【王孫】蘇林曰、如言公子也、【屠中】屠肆中、【長】如字、下同、【好】去聲、【刺】音次、【胯】讀如跨、兩股閒也、【俛】俯同、【蒲伏】本作匍匐、手足並行之貌、蒲音朋入聲、【淮】水出唐州桐柏縣桐柏山、東流合滍水肥水泗水、入海、【數】音朔、下並同、【干】求也、【治粟都尉】官掌治藏穀、卽司農卿也、治平聲、【南鄭】郡名、卽漢中、【度】音堂入聲、【來謁】白也、【十數】之數上聲、【長王】之王平聲、【爲公】之爲去聲、【呼】去聲、【壇場】師古曰、築土爲壇、除地爲場、【一軍】萬二千五百人爲軍、【部署】分部署置、使各效職、署音曙、【故道】通鑒注、縣屬武都、【雍】去聲、【塞】去聲、【翟】音宅、)○漢二年、項籍弑義帝於江中、○初陽武人陳平、家貧好讀書、里中社、平爲宰、分肉甚
均、父老曰善、陳孺子之爲宰、平曰、嗟乎使平得宰天下、亦如此肉矣、初事魏王咎、不用、去事項羽、得罪亡、因魏無知求見漢王、拜爲都尉參乘典護軍、周勃言
於王曰、平雖美如冠玉、其中未必有也、臣聞平居家盜其嫂、事魏不容、亡歸楚、又不容、亡
<pb:KR2b0041_MJSY_002-025a>
歸漢、今大王令護軍、受諸將金願王察之、王讓魏無知、無知曰、臣所言者能也、大王所問者行也、今有尾生孝己之行、而無益成敗之數、大王何暇用之乎、王拜平護軍中尉、盡護諸將、諸將乃不敢復言、(【陽武】縣屬汴梁、【里中】二十五家爲里、【乘】去聲、【典護軍】典主、護監也、【冠玉】飾冠以玉、則外見美、而中無有、喩乎雖有才而無德也、【令】平聲、【讓】責也、【行】去聲、下同、【尾生】信士、或曰、卽微生高、【孝己】高宗子、有孝行、己音紀、)○
漢王至洛陽、新城三老董公、遮說曰、順德者昌、逆德者亡、兵出無名、事故不成、明其爲賊、敵乃可服、項羽無道、放弑其主、天下之賊也、夫仁不以勇、義不以
力、大王宜率三軍之衆、爲之素服、以吿諸侯而伐之、於是漢王爲義帝發喪、吿諸侯曰、天下共立義帝、今項羽放弑之、寡人悉發關中兵、收三河之士、南浮江漢而
下、願從諸侯王、擊楚之弑義帝者、(【新城】鄕名、【三老】官名、史、十亭一鄕、鄕有三老、掌敎化、【遮<pb:KR2b0041_MJSY_002-026a>說】遮道而說也、【服】叶音白、【爲】去聲、下同、【三河】河南、河東、河內、)○
漢王率五諸侯兵五十六萬、伐楚入彭城、收其寶貨美人、置酒高會、項羽方擊齊、聞之、自以精兵三萬還、擊漢、大破漢軍於睢水上、死者二十萬人、水爲之不流、
圍漢王三匝、會大風從西北起、折木發屋、揚沙石晝晦、王乃得與數十騎遁、審食其從太公呂氏閒行、遇楚軍、爲楚所獲、常置軍中爲質、(【五諸侯】常山王張耳、河南王申陽、韓王鄭昌、魏主豹、殷王卬、貢父云、張耳此時無兵、蓋陳餘也、【彭城】郡屬河南、項羽所都而沛郡也、【睢】音雖、水出河南府陳畱縣、東經雍丘、至應天府、入汴、【爲之】【爲楚】之爲、並去聲、【匝】音簪入聲、【折】音舌、【食其】音異基、臣名、姓審、【從】去聲、【閒】音㵎、【質】音致、)漢王至滎陽、諸敗軍皆會、蕭何亦發關中老弱、悉詣滎陽、漢軍復大振、(【滎陽】郡名、卽鄭州、滎音螢、【振】奮也、)○蕭何守關中、立宗廟社稷縣邑、事便宜施行、計關中戶口、轉漕調兵、未嘗乏絕、(【轉】去聲、【漕】音曹、又去聲、水運也、【調】去聲、○張曰、蕭何佐高帝、定一代規模、亦宏遠矣、高帝征伐多在外、何守關中、營緝根本、漢所以得天下者、以關中根本固故也、此何相業之<pb:KR2b0041_MJSY_002-027a>大者、又何爲相之初、首薦韓信爲大將、而三秦之計遂定、此亦得爲相用人之體也、)○魏王豹叛、漢王遣韓信擊之、豹以柏直爲大將、王曰、是口尙乳臭、安能當韓信、信伏兵從夏陽、以木罌渡軍、襲安邑虜豹、(【柏直】姓名、【夏陽】縣屬河中、【罌】音鶯、通鑒注、以木押縛罌以渡、罌謂瓶之大腹小口者也、【安邑】縣屬鮮州、)信旣定魏、請兵三萬人、願以北擧燕趙、東擊齊、南絕楚糧道、西與大王會於滎陽、王遣張耳與俱、(吳曰、漢取天下、其征伐次敍、大抵如秦、秦人先據咸陽、以爲形勝之勢、乃取巴蜀、以爲富饒之本、遂用范睢遠交近其之策、先滅韓魏、次及楚趙燕齊、以一天下、高祖始居巴蜀、由蜀而取三秦、然後韓信引兵取趙、取燕、取齊、與高祖會垓下、以挫羽而滅之、大抵先易而後難、先小而後大、先據形勝、而後追取、此用兵之道也、)○三年、信耳以兵擊趙、聚兵井陘口、趙王歇、及成安君陳餘禦之、季左車謂餘曰、井陘之道、車不得方軌、騎不得成列、其勢糧食必在後、願得奇兵、從閒道絕其輜重、足下深溝高壘、勿與戰、彼前不得鬭、退不得還、野無所掠、不十日、兩將之頭、可致麾下、餘儒者、自
<pb:KR2b0041_MJSY_002-028a>
稱
義兵、不用奇計、信閒知之、大喜、乃敢下、未至井陘口止、夜半傳發輕騎二千人、人持赤幟、從閒道望趙軍、戒曰、趙見我走、必空壁逐我、若疾入趙壁、拔趙幟
立漢赤幟、乃使萬人先背水陣、平旦建大將旗鼓、鼓行出井陘口、趙開壁擊之、戰良久、信耳佯棄鼓旗、走水上軍、趙果空壁逐之、水上軍皆殊死戰、趙軍已失信等
歸壁、見赤幟大驚、遂亂遁走、漢軍夾擊、大破之、斬陳餘禽趙歇、諸將賀、因問曰、兵法右倍山陵、前左水澤、今背水而勝何也、信曰、兵法不曰陷之死地、而後
生、置之亡地、而後存乎、諸將皆服、信募得李左車、解縛師事之、用其策、遣辯士奉書於燕、燕從風而靡、(【井陘】山名、在威州井陘縣、陘音荊、【車】尺遮切、【方軌】方比、軌轍、謂並行也、軌音龜上聲、【閒】音㵎、【壘】音累上聲、軍壁曰壘、【掠】音略、劫也、【知之】知其不用李左車策、【止】息也、【傳發】傳令起發、【背】音佩、【鼓行】聲鼓而行、【走】音奏、【殊死】殊絕也、<pb:KR2b0041_MJSY_002-029a>謂決意必死、【禽】擒同、【倍】背同、【募】贖也、【縛】音房入聲、)○隨何說九江王黥布、畔楚歸漢、旣至、漢王方踞床洗足、召布入見、布悔怒欲自殺、及出就舍、帳御食飮從官、皆如漢王居、又大喜、過望、(【九江】國在九江、【黥布】姓英氏、楚將也、【畔】叛同、【洗】音先上聲、【見】音現、【帳】音悵、【從】去聲、【過望】過於己所望也、)○酈食其說漢王、立六國後、王曰、趣刻印、張良來謁、王方食、具吿良、良曰、請借前箸、爲大王籌之、遂發八難、(【趣】音促、下同、【爲】去聲、【籌】畫也、【八難】難去聲、一曰、昔湯武伐桀紂、封其後者、度能制其死命也、今陛下能制項籍死命乎、二曰、武王入殷、表商容閭、釋箕子囚、封比干墓、今陛下能乎、三曰、發鉅橋粟、散鹿臺財、以賜貧窮、今陛下能乎、四曰、殷事已畢、偃革爲軒、倒載干戈、示不復用、今陛下能乎、五曰、歸馬華山之陽、示無所爲、今陛下能乎、六曰、息牛桃林之野、示天下不復輸積、今陛下能乎、其七其八、卽下文天下游士、楚惟無彊、二段是也、)其七曰、天下游士、離親戚棄墳墓、從大王游者、徒欲望尺寸之地、今復立六國後、游士各歸事其主、大王誰與取天下乎、且楚惟無彊、六國復撓而從之、大王焉得而臣之乎、誠用客謀、大事去矣、漢王輟
<pb:KR2b0041_MJSY_002-030a>
食吐哺、罵曰、豎儒、幾敗乃公事、令趣銷印、(【無彊】言楚之彊本無敵也、【撓】亂也、【豎儒】師古曰言其賤劣無智、若童豎也、【幾】音機、近也、【乃公】乃汝、公漢王自謂也、)○楚圍漢王於滎陽、漢王謂陳平曰、天下紛紛、何時定乎、平曰、項王骨鯁之臣、亞父輩數人耳、行間以疑其心、破楚必矣、王與平黃金四萬斤、不問其出入、平多縱反閒、羽大疑亞父、請骸骨歸、疽發背死、(【骨鯁】骨彊四支曰鯁、故君謂忠臣亦曰骨鯁、鯁音梗、【間】音閒同、)○楚圍漢王益急、紀信曰、事急矣、請誑楚、乃乘漢王車、出東門、曰食盡漢王出降、楚人皆之城東觀、漢王乃得出西門去、項羽燒殺紀信、(【誑】居況切、欺也、【降】音項平聲、)○漢王軍成皐、羽圍之、王逃去、北渡河、晨入趙壁、奪韓信軍、令信收趙兵擊齊、(【成皐】地在孟津界、【令】去聲、)○酈食其說王、收滎陽據敖倉栗、塞成皐之險、王從之、(【敖倉】山名、秦於此築太倉、故曰敖倉、【塞】音色、)○酈食其爲漢王、說齊王
<pb:KR2b0041_MJSY_002-031a>
下之、蒯徹說韓信曰、將軍擊齊、而漢獨發閒使下之、寧有詔止將軍乎、酈生伏軾、掉三寸舌、下七十餘城、將軍爲將數歲、反不如一豎儒之功乎、(【爲】去聲、【齊王】田廣、案酈生有天下歸漢、可坐而策之語、【使】去聲、【伏】憑也、【掉】音調去聲、)○四年、信襲破齊、齊王烹食其而走、○漢與楚皆軍廣武、羽爲高俎、置太公其上、吿漢王曰、不急下、吾烹太公、王曰、吾與若俱北面事懷王、約爲兄弟、吾翁卽若翁、必欲烹而翁、幸分我一杯羹、羽願與王挑戰、王曰、吾寧鬭智、不鬭力、因數羽十罪、羽大怒、伏弩射王傷胸、(【廣武】孟康曰、於滎陽築兩城而相對、名爲廣武城、在敖倉西三皇山上、【挑戰】謂二人獨較勝負、挑音調上聲、【數】上聲、【十罪】羽負約王我於漢、罪一、矯殺卿子冠軍、罪二、救趙不還報、而擅劫諸侯兵入關、罪三、燒秦宮室、掘始皇冢、私其財、罪四、殺秦降王子嬰、罪五、詐阬秦子弟新安二十萬衆、罪六、王諸將善地、而徙逐故主、罪七、出逐義帝、自都彭城、奪韓梁地、罪八、使人陰殺義帝江南、罪九、爲政不平、守約不信、天下所不容、大逆無道、罪十也、【射】音石、)○楚使龍且救齊、龍且曰、韓信易與耳、寄食於漂母、無資身
<pb:KR2b0041_MJSY_002-032a>
之
策、受辱於胯下、無兼人之勇、進與信夾濰水而陣、信夜使人囊沙壅水上流、旦渡擊且、佯敗還走、且追之、信使決水、且軍大半不得渡、急擊殺且、信使人言之漢
王、請爲假王以鎭齊、漢王大怒罵之、張良陳平、躡足附耳語、王悟、復罵曰、大丈夫定諸侯、卽爲眞王耳、何以假爲、遣印立信爲齊王、(【且】子魚切、下並同、【易】音異、【濰】音維、水出密州莒縣濰山、北至濰州昌邑縣、入海、【壅】音壅上聲、塞也、【躡足】蹈王足以喩之、【附耳】良平自相附耳而言、有漢方不利、寧能禁信王之語、)○項羽聞龍且死、大懼、使武涉說信、欲與連和三分天下、信曰、漢王授我上將軍印、解衣衣我、推食食我、言聽計用、我倍之不祥、雖死不易、蒯徹亦說信、信不聽、(【衣】上如字、下去聲、【食】上如字、下音嗣、【倍】背同、【易】音亦、【蒯徹說】有相君之面、不過封侯相君之背、貴不可言之語、)○漢立黥布、爲淮南王、(【淮南】國在九江、)○項王少助食盡、韓信又進兵擊之、羽乃與漢約、中分天下、鴻
<pb:KR2b0041_MJSY_002-033a>
溝以西爲漢、以東爲楚、歸太公呂后、解而東歸、漢王亦欲西歸、張良陳平曰、漢有天下大半、楚兵饑疲、今釋不擊、此養虎自遺患也、王從之、(【鴻溝】滎陽下、引河東南爲鴻溝、卽今官渡水也、【遺】音惟、○陳曰、先儒以爲張良此謀非是、旣和而卽背之、不可也、殊不知、項羽旣殺韓王、而張良欲報君父之仇、奚暇恤其他耶、)○五年、王追羽至固陵、韓信彭越期不至、張良勸王、以楚地梁地許兩人、王從之、皆引兵來、黥布亦會、(【固陵】晉灼曰、卽固始也、師古曰、後改爲固始耳、地理志、固始屬淮陽、【許兩人】通鑒、張良請取睢陽以北王彭越、梁地也、從陳以東王韓信、楚地也、)羽
至垓下、兵少食盡、信等乘之、羽敗入壁、圍之數重、羽夜聞漢軍四面皆楚歌、大驚曰、漢皆已得楚乎、何楚人多也、起飮帳中、命虞美人起舞、悲歌慷慨、泣數行
下、其歌曰、力拔山兮氣蓋世、時不利兮騅不逝、騅不逝兮可奈何、虞兮虞兮奈若何、騅者羽平日所乘駿馬也、左右皆泣、莫敢仰視、羽乃夜從八百
<pb:KR2b0041_MJSY_002-034a>
餘
騎、潰圍南出、渡淮迷失道、陷大澤中、漢追及之、至東城、乃有二十八騎、羽謂其騎曰、吾起兵八歲、七十餘戰、未嘗敗也、今卒困此、此天亡我、非戰之罪、今
日固決死、願爲諸君決戰、必潰圍斬將、令諸君知之、皆如其言、於是欲東渡烏江、亭長艤船待、曰江東雖小、亦足以王、願急渡、羽曰、籍與江東子弟八千人、渡
江而西、今無一人還、縱江東父兄、憐而王我、我何面目復見、獨不愧於心乎、乃刎而死、楚地悉定、獨魯不下、王欲屠之、至城下、猶聞絃誦之聲、爲其守禮義之
國、爲主死節、持羽頭示之、乃降、王還、馳入齊王信壁、奪其軍、立信爲楚王、彭越爲梁王、漢王卽皇帝位、(【垓下】隄在亳州、垓音該、【楚歌】漢軍而爲楚人之歌、故曰楚歌、【虞美人】羽愛姫、虞姓也、【慷慨】竭誠曰慷慨、【行】音杭、【騅】音追、馬蒼黑雜色、【從】去聲、【騎】去聲、下並同、【潰】衝散也、【東城】縣屬和州、今烏江縣、【爲】去聲、下並同、【令】平聲、【如其言】通鑒云、斬漢一<pb:KR2b0041_MJSY_002-035a>將二都尉、殺數十百人、諸騎皆伏、【烏江】浦在東城、【艤】音蟻、整船向岸曰艤、【以王】之王去聲、【而王】之王平聲、【降】音項平聲、【楚王】王淮北、都下邳、【梁王】王魏地、都定陶、)○
置酒洛陽南宮、上曰、徹侯諸將皆言、吾所以得天下者何、項氏所以失天下者何、高起、王陵對曰、陛下使人攻城掠地、因而與之、與天下同其利、項羽不然、有功
者害之、賢者疑之、戰勝而不予人功、得地而不與人利、上曰、公知其一未知其二、夫運籌帷幄之中、決勝千里之外、吾不如子房、塡國家撫百姓、給餽餉、不絕粮
道、吾不如蕭何、連百萬之衆、戰必勝、攻必取、吾不如韓信、此三人者、皆人傑也、吾能用之、此吾所以取天下、項羽有一范增、而不能用、此其所以爲我禽也、羣臣悅服、(【徹】猶列也、【予】與同、【夫】音扶、【帷幄】在前曰帷、悉周曰幄、【子房】張良字、【塡】音鎭、定也、【餽】饋同、【餉】音商去聲、【爲】去聲、【禽】擒同、)○故齊田橫、與其徒五百餘人入海島、上召之曰、橫來、大者王、小
<pb:KR2b0041_MJSY_002-036a>
者侯、不來且擧兵誅、橫與二客乘傳、至洛陽尸鄕自剄、以王禮葬之、二客自剄從之、五百人在島中者、聞之自殺、(【田橫】齊王廣叔、【海島】山在水中曰島、【傳】音專去聲、郵馬也、)○初季布、爲項羽將、數窘帝、羽滅帝購求布、敢匿者罪三族、布乃髡鉗爲奴、自賣於魯朱家、朱家心知其布也、之洛陽見滕公曰、季布何罪、臣各爲其主耳、以布之賢、漢求之急、不北走胡、南走越耳、此棄壯士資敵國也、滕公言於上、乃赦布召拜郞中、(【數】音朔、【窘】渠尹切、迫也、【髡】鬀髮也、【鉗】音儉平聲、以鐵束頸也、【朱家】本傳云、布匿濮陽周氏、周氏曰、漢求將軍急、迹且至臣家、能聽臣、敢進計、布許之、迺髡鉗布、置廣柳車中、之魯朱家所賣之、朱家、人姓名也、【滕公】夏侯嬰、【各爲】之爲去聲、【走】音奏、下同、【郞中】官名、○蘇軾曰、漢高祖、唐太宗、皆創業之賢君、季布、屈突通、皆一朝之烈丈夫、皆能以身徇主、有死無二、惟賢君故能推至公之心、不以私怨殺士、此可以爲萬世帝王之業、)○丁公爲項羽將、嘗逐窘帝彭城西、短兵接、帝急、顧曰、兩賢豈相厄哉、丁公乃還、至是謁見、帝以徇軍中曰、丁公爲臣不忠、
<pb:KR2b0041_MJSY_002-037a>
使項王失天下、遂斬之、曰使後爲人臣、無效丁公也、(【丁公】季布母弟、【厄】通鑒注、與搤同、持也、【還】音旋、【見】音現、【無】毋同、○司馬温公曰、高祖起豐沛以來罔羅豪傑、招亡納叛亦已多矣、及卽帝位、而丁公獨以不忠受戮、何哉、夫進取之與守成、其勢不同、當羣雄角逐之際、民無定主、來者受之、固其宜也、及貴爲天子、四海之內、無不爲臣、苟不明禮義以示之、使爲臣者人懷二心、以徼大利、則國家其能久安乎、是故斷以大義、使天下曉然皆知爲臣、不忠者、無所自容、而懷私結恩者、雖至於活己、猶以義不與也、戮一人而千萬人懼、其慮事豈不深且遠哉、子孫享有天祿四百餘年、宜矣、)○齊人婁敬說上曰、洛陽天下之中、有德易以興、無德易以亡、秦地被山帶河、四塞以爲固、陛下案秦之故、此搤天下之亢、而拊其背也、上問張良、良曰、洛陽四面受敵、非用武之國、關中左殽函、右隴蜀、阻三面而守、敬說是也、上卽日西都關中、(【婁敬】婁姓、敬名、後賜姓劉、【易】音異、下同、【塞】音色、【搤】音厄、握也、【亢】音剛、說文云、頸也、【拊】音撫、拍也、【殽】崤同、【函】音咸、【隴】州屬鞏昌、隴關在焉、【說】如字、○胡雙湖曰、上起兵五年、歲無寧居、跋履山川、蒙犯霜露、力矣、至是天下平定、當亦少思安逸之時也、幸歸洛陽、未及稅駕、聞敬陳入長安之計、遍問羣臣、折衷於子房、卽日西行、不待終夕、嗚呼其明於決策、敏於用言、不自遑暇如此、其成帝業宜哉、光武征隗囂、下隴右、還京師、又六日潁川盜起、聽寇恂之諫、卽往鎭撫之、靡有勌意、可謂能繼祖武、光前烈矣、)○畱
<pb:KR2b0041_MJSY_002-038a>
侯
張良、謝病辟穀、曰家世相韓、韓滅爲韓報讎、今以三寸舌爲帝者師、封萬戶侯、此布衣之極、願棄人閒事、從赤松子遊耳、良少時、於下邳圮上、遇老人墮履圮
下、謂良、曰孺子下取履、良欲毆之、憫其老、乃下取履、老人以足受之、曰孺子可敎、後五日、與我期於此、良如期往、老人已先在、怒曰、與長者期、後何也、
復約五日、及往、老人又先在、怒復約五日、良半夜往、老人至、乃喜、授以一編書、曰讀此可爲帝者師、異日見濟北穀城山下黃石、卽我也、旦視之、乃太公兵
法、良異之、晝夜習讀、旣佐上定天下、封功臣、使良自擇齊三萬戶、良曰、臣始與陛下遇於畱、此天以臣授陛下、封畱足矣、後經穀城、果得黃石焉、奉祠之、(【畱】縣名、卽陳畱、【謝病云云】辟穀道引不食、靜居行氣、以學道也、【爲韓】之爲去聲、【赤松子】神農時仙人號也、○司馬温公曰、夫生<pb:KR2b0041_MJSY_002-039a>之有死、猶夜旦之必然、自古及今、固未有超然而獨存者也、以子房之明辨達理、足以知神仙之爲虛詭矣、然其欲從赤松子遊者、其智可知矣、夫功名之際、人臣之所難處、如高帝所稱者三傑而已、淮陰誅夷、蕭何繫獄、非以履盛滿而不止耶、故子房託於神仙、遺棄人閒、等功名於外物、置榮利而不顧、所謂明哲保身者、子房有焉、【少】去聲、【邳】音皮、縣屬邳州、【圮】音夷、楚人謂橋曰圮、【毆】音謳上聲、擊也、【濟】上聲、【穀城山】在東平、【太公】呂望、)○
六年、人有上書吿楚王韓信反、諸將曰、發兵阬孺子耳、上問陳平、平危之曰、古有巡守、會諸侯、陛下第出僞遊雲夢、會諸侯於陳、因禽之、一力士之事耳、上從
之、吿諸侯、會陳、吾將遊雲夢、至陳、信上謁、命武士縛信、載後車、信曰、果若人言、狡兎死、走狗烹、飛鳥盡、良弓藏、敵國破、謀臣亡、天下已定、臣固當
烹、遂械繫以歸、赦爲淮陰侯、(【上書】之上、【上謁】之上、並上聲、【阬】坑同、【守】狩同、【雲夢】楚二澤名、跨江南北、連亙千里、夢如字、又音蒙、【禽】擒同、【將遊】之將音漿、【烹】叶音旁、【械】音諧去聲、桎梏也、○陳曰、高帝得天下、率詭詐之言、盡出於陳平、施於項羽紛爭時猶可也、其可施於君臣之閒乎、使韓信有反心、尙不可爲、而信未有反心也、然則功臣孰不自疑乎、)上嘗從容問信諸將能將兵多少、上曰、如我能將幾何、信曰、
<pb:KR2b0041_MJSY_002-040a>
陛下不過將十萬、上曰、於君何如、曰、臣多多益辦、上笑曰、多多益辦、何以爲我禽、曰、陛下不能將兵、而善將將、此信所以爲陛下禽、且陛下所謂天授、非人力也、(【從】音縱平聲、【辦】薄莧切、理也、【爲】去聲、下同、)○剖符封功臣、酇侯蕭何、食邑獨多、功臣皆曰、臣等被堅執銳、多者百餘戰、少者數十合、蕭何未嘗有汗馬之勞、徒持文墨議論、顧反居臣等上何也、上曰、諸君知獵乎、逐殺獸者狗也、發縱指示者人也、諸君徒能得走獸耳、功狗也、至如蕭何、功人也、羣臣皆莫敢言、(【剖】分也、【酇】音贊、邑屬南陽、【銳】音睿、堅甲、銳兵、猶利也、【顧反】本傳無顧字、)○上已封大功臣、餘爭功不決、上從複道上望見、諸將往往、坐沙中相與語、上問張良、良曰、陛下以此屬取天下、今所封皆故人親愛、所誅皆平生仇怨、此屬畏不能盡封、又恐見疑平生
<pb:KR2b0041_MJSY_002-041a>
過失及誅、故相聚謀反耳、上曰、奈何、良曰、陛下平生所憎、羣臣所共知、誰最甚者、上曰、雍齒、良曰、急先封齒、於是封齒爲什方侯、而急趣丞相御史、定功行封、羣臣皆喜曰、雍齒且侯、吾屬無患矣、(【屬】音蜀、下並同、【雍齒】齒臣名、雍去聲、其姓也、高帝嘗使守豐、而齒以豐叛、【方】本作邡、邑屬漢州、【趣】音促、【行】去聲、○司馬温公曰、張良爲高帝謀臣、委以心腹、宜其知而無不言、安有聞諸將謀反、必待高帝見問、然後乃言之邪、蓋以高帝初得天下、數用愛憎行誅賞、或時害至公、羣臣往往有觖望自危之心、故良因事納忠、以變移帝意、使上無阿私之失、下無猜忌之諜、國家無虞、利及後世、若良者、可謂善諫矣、)詔定元功十八人位次、賜丞相何、劍履上殿、入朝不趨、(【元】大也、【十八人】蕭何、曹參、張敖、周勃、樊噲、酈生、酈商、夏侯嬰、灌嬰、傅寬、靳歙、王陵、陳武、王吸、薛歐、周昌、丁復、蟲達、【上】上聲、【朝】音潮、下並同、)○尊太公爲太上皇、○帝懲秦苛法爲簡易、羣臣飮酒爭功、醉或妄呼、拔劍擊柱、叔孫通說上曰、儒者難與進取、可與守成、願徵魯諸生、共起朝儀、上從之、魯有兩生不肯行、曰禮樂積德、而後可興也、通與所徵及上左
<pb:KR2b0041_MJSY_002-042a>
右、與弟子百餘人、爲緜蕝野外習之、(【懲】音澄、㣻也、【苛】音何、【易】音異、【呼】去聲、【叔孫通】通臣名、叔孫姓也、【緜蕝】束茆表位、蕝子劣切、○全書曰、叔孫通捨枹鼓、而定一王之儀、卽其事也、)○七年、長樂宮成、諸侯羣臣皆朝賀、謁者治禮、引諸侯王以下、至吏六百石、以次奉賀、莫不振恐肅敬、禮畢置法酒、御史執法、擧不如儀者、輒引去、竟朝罷酒、無敢諠譁失禮者、上曰、吾乃今日知爲皇帝之貴也、拜通爲太常、(【樂】音洛、【治】平聲、【六百石】品秩未詳、【法酒】御酒曰法酒、【御史】御史之官有七、曰御史、曰御史大夫、曰中丞、曰侍御史、曰治書侍御史、曰殿中侍御史、曰監察御史、謂之七貴、此蓋殿中侍御史、掌供奉正班列者也、【太常】一作奉常、九卿之一、掌天神人鬼地祇之禮、書曰秩宗、卽其任也、)○匈奴寇邊、帝自將擊之、聞冒頓單于居代谷、悉兵三十萬、北逐之至平城、冒頓精兵四十萬騎、圍帝於白登七日、用陳平祕計、使閒厚遺閼氏、冒頓乃解圍去、平從帝征伐、凡六出奇計、輒益封邑、(【冒】音沒、又音墨、【頓】音突、又音特、【單】音禪、通鑒注、單于匈奴天子之號也、漢書音義曰、單于者廣大之貌、言其象天單于然也、冒頓<pb:KR2b0041_MJSY_002-043a>單于名也、【代谷】史作代上谷、代州名、上谷郡屬北平、今易州也、【平城】縣屬大同、【騎】去聲、【白登】縣屬大同、【閒】音㵎、【遺】去聲、【閼氏】音煙支、單于之妻也、【從】去聲、【出奇計】其計頗祕、世莫得聞、或云、如請僞遊雲夢、與躡足附耳語、行閒疑楚君臣、以惡草具進楚使、背約擊羽、厚遺閼氏等是也、【益封邑】由戶牖侯、更由逆侯、)○九年、遣劉敬使匈奴和親、取家人子、名公主、妻單于、(【使】去聲、【家人子】婁敬傳、庶人之家子、子亦女也、【公主】非公主而名曰公主、公主者天子之女也、【妻】音砌、)○十年、代相國陳豨反、帝自將擊之、淮陰侯韓信舍人弟上變、吿信陰與豨謀、呂后與蕭何謀、詐稱豨已敗死、紿信入賀、使武士縛信、斬之、信曰、吾悔不用蒯徹之謀、乃爲兒女子所詐、遂夷信三族、(【代】王恆、高帝第三子、卽文帝也、【豨】音希上聲、【舍人】史云、其舍人得罪信、因欲殺之、故舍人弟、吿信欲反、【上變】其名也、【爲】去聲、【夷信三族】司馬溫公曰、世或以韓信首建大策、與高帝起漢中、定三秦、分兵以北、禽魏取代、仆趙脅燕、東擊齊、南滅楚、大抵漢之得天下者、皆信之功也、觀其距武涉之說、信豈有反心哉、而高帝用詐謀、禽信於陳、負言則有之矣、然信亦有以取之焉、始漢與楚相距滎陽、信滅齊、不還報而自王、其後漢追楚固陵、與信期而不至、當是之時、高帝固有取信之心矣、太史公曰、假令韓信學道謙讓、不伐功不矜能、則漢家勛將、比於周召之徒、後世其血食矣、不務出此、而謀畔逆、夷滅宗族不亦宜乎、)○十一年、帝破豨還、詔捕蒯徹、至曰、秦失
<pb:KR2b0041_MJSY_002-044a>
其鹿、天下共逐、高材疾足者先得之、當時臣獨知韓信、非知陛下、天下欲爲陛下所爲者甚衆、力不能耳、又不可盡烹邪、帝赦之、(【捕蒯徹】通鑒、上還、聞信死問呂后曰、信死亦何言、曰、信言恨不用蒯徹計、遂詔齊捕之、【失其鹿】喩天下、【疾】㨗也、【非知陛下也】本傳有狗各吠非其主之語、【爲】平聲、)○梁王彭越太僕、吿其將扈輒勸越反、上使人掩越囚之、反形已具、赦處蜀、呂后曰、此自遺患、遂誅之夷三族、(【太僕】官名、主正羣僕侍御、天子九卿、此其一也、【輒】將名、【掩】襲也、【處】音杵、【遺】音惟、)○
遣陸賈立南海尉佗、爲南粤王、佗稱臣奉漢約、賈歸報、拜太中大夫、賈時前說詩書、帝罵之曰、乃公馬上得天下、安事詩書、賈曰、陛下以馬上得之、寧可以馬上
治之乎、文武並用、長久之術也、使秦幷天下、行仁義、法先聖、陛下安得有之、帝曰、試爲我著書、秦所以失、吾所以得、及古成敗、賈著十二篇、每奏稱善、號曰新語、
<pb:KR2b0041_MJSY_002-045a>
(【南海】縣屬廣州、【尉佗】姓趙、名佗、本爲龍川令、行南海尉事、故曰尉佗、嘗自僭王、叛而不服、至是封之、遂奉約也、【粤】越同、【約】約束也、【太中大夫】文資三品曰太中大夫、【說】如字、【治】平聲、【爲我】之爲去聲、【著】音猪去聲、下同、案、通鑒無書字、【新語】陸曰、高帝平生、未嘗聞此言也、故曰新語、)○淮南王黥布、見帝殺韓信、醢彭越、以同功一體之人、自疑禍及、遂反、帝自將擊之、○十二年、帝破布還、過魯、以太牢祠孔子、過沛置酒、召宗室故人飮、酒酣上自歌曰、大風起兮雲飛揚、威加海內兮歸故鄕、安得猛士兮守四方、令沛中子弟習歌之、以沛爲湯沐邑、(【過】音戈、下同、【太牢】具牛羊豕曰太牢、【酣】音含、樂也、【上自歌】林氏曰、風帝自喩、雲喩亂也、言已平亂而歸故鄕、故思賢才公共守之也、【令】去聲、【湯沐邑】史云、朕湯沐邑、謂以其邑賦稅、供湯沐之費也、)○初戚姫有寵、生趙王如意、呂后見疏、太子仁弱、上以如意類己、欲廢太子而立之、羣臣爭之、皆不能得、呂后使人彊要張良畫計、良曰、此難以口舌爭也、顧上所不能致者四人、曰東園公、綺里季、夏黃公、甪里先生、以上
<pb:KR2b0041_MJSY_002-046a>
嫚
侮士、故逃匿山中、義不爲漢臣、上高此四人、今令太子、爲書卑詞、安車固請、宜來、至以爲客、時從入朝、令上見之、則一助也、呂后使人奉太子書招之、四人
至、帝擊布還、愈欲易太子、後置酒、太子侍、良所招四人者從、年皆八十餘、鬚眉皓白、衣冠甚偉、上怪問之、四人前對、各言姓名、上大驚曰、吾求公數歲、公
避逃我、今何自從吾兒游乎、四人曰、陛下輕士善罵、臣等義不辱、今聞太子仁孝恭敬愛士、天下莫不延頸願爲太子死者、故臣等來耳、上曰、煩公、幸卒調護、四
人出、上召戚夫人、指示之曰、我欲易之、彼四人者輔之、羽翼已成、難動矣、(【戚】姓也、【疏】音疎、【己】音紀、【爭】諍同、【彊】上聲、【要】音邀、【四人】商山四皓、史注、東園公、姓唐、字宣明、居園東、夏黃公、姓崔、名黃、居夏里、甪里先生、姓周、名術、居甪里、甪音祿、綺里季、無注、不敢强爲之說、【嫚】音慢、【時】疑當作侍、【易】音亦、下同、【偉】音葦、奇也、【從吾】之從如字、【爲】去聲、【卒】音遵入聲、)○蕭何以長
<pb:KR2b0041_MJSY_002-047a>
安地陿、上林中多空地棄、請令民得入田、上大怒、下何廷尉、械繫之、數日而赦之、(【長安】縣屬安西、【空】音控、【棄】荒也、【令】平聲、下同、【田】佃同、畊治之也、【赦之】詳見高帝本紀、)○上擊布中流矢、疾甚、呂后問、陛下百歲後、蕭相國死、誰可代之、曰曹參、其次曰王陵、然少戇、陳平可以助之、平智有餘、然難獨任、周勃重厚少文、可令爲太尉、安劉氏者必勃也、復問其次、上曰、此後亦非乃所知也、(【中】去聲、【流矢】飛矢曰流矢、【少】上聲、下同、【戇】陟降切、愚直也、)○上崩、葬長陵、爲漢王者四年、爲帝者八年、凡十二年、太子盈立、是爲孝惠皇帝、(【長陵】地在咸陽、)

{交龍、史記蛟龍ニ作ル、注鱗アルヲ蛟龍ト曰フ。
黑子ハ、ほくろナリ。
爲箕帚妾、箕ハみ、帚ハはうき、塵埃ヲ掃除スルノ具ナリ、箕帚ヲ執ルノ妾ト云フ、謙言ナリ。
厭當ハ、壓鎭シテ祓フナリ。
送徒驪山、徒ハ徒罪ナリ、時ニ始皇ヲ驪山ニ葬ル、郡縣皆徒罪者ヲ送ツテ、其役作ニ供ス、亡ハ逃ナリ。
夜徑澤中、徑ハ小道ナリ、酒後徒ヲ放チ、敢テ正路ニ由ラズ、小道ニ從テ澤中ヲ過グルナリ。
嫗ハ、老母ナリ、白帝子、赤帝子ハ、秦西ニ居リ、五行ニ於テ金ニ屬ス、金色ハ白シ、故ニ嘗テ白帝ヲ祠ル、劉氏ハ堯ノ後、堯ハ火德ナリ、故ニ赤帝ト云フ、漢當ニ秦ヲ滅スベキヲ明カス。
心獨喜自負、負ハ恃ナリ、高祖其奇異ノ事アルヲ聞キ、獨リ喜ビテ恃卜スルナリ。
諸縣父老豪傑ハ、秦中諸郡ノ長老、及ビ豪富俊傑ナリ、苛ハ酷ナリ。
傷人及盜抵罪ハ、人ト爭鬪シテ之ヲ傷ツケ、死ニ致サザル者、及ビ盜ヲ爲ス者ハ、其輕重ニ從テ罪ニ當テント云フナリ、抵ハ當ナリ。
奉巵酒爲壽、巵ハ酒器ナリ、四升ヲ受ク、凡壽ヲ爲スト言フハ、巵ヲ尊者ニ進メテ、無疆ノ壽ヲ獻ズルヲ謂フ、下ノ項莊前爲壽モ亦同ジ。
籍吏民封府庫、籍ハ帳薄ナリ、吏民ノ數ヲ帳簿ニ記ス也、府庫ハ倉ナリ、倉庫ニ封印ヲ附ケ、其敢テ私セザルヲ示ス。
不敢倍德、倍ハ背ナリ、敢テ項羽ニ抗セザルヲ云フ。
數目羽、擧所佩玉玦者三、目ハ目ヲ動カシテ之ヲ諭スナリ、玦ハ環ノ如クニシテ缺ケ、連ナラザルモノナリ、決ナリ、范增コレヲ擧ゲテ、項羽ニ示シ、其意ヲ決シテ、沛公ヲ殺サント欲スルナリ。
翼蔽沛公ハ、項伯自ラ項梁ト沛公ノ閒ニ立チテ、沛公ヲ翼ケ蔽ヒ、之ヲカバフナリ。
噲擁盾直入、盾ハたてナリ、身ヲ蔽フ所以ノ者ナリ、擁ハかかふるナリ、頭髮上指、目眥盡裂ハ、髮毛逆立チ、目眥ヲ視開ク、樊噲ノ怒リテ、勇氣ヲ見ハシシヲ形容スルナリ。
則生彘肩ノ生ノ上、史記ニ與ノ字アリ、彘ハ豕、ゐのこナリ。
細人ハ小人ナリ、切爲將軍不取ノ切ハ、史記通鑑等、皆竊ニ作ル、蓋竊ノ略字窃ニ因テ誤ル歟。
亞父ハ范增ナリ、亞ハ次ナリ、項羽增ヲ尊デ、父ニ次グト云フ、猶管仲ヲ仲父ト爲ス如シ。
豎子ハ童僕ノ稱ナリ、項羽ヲ罵リテ云フ。
秦民大失望ハ、秦民初メ沛公ノ侵暴スル所ナキヲ見テ悅ビ、項羽ニ殘滅セラルルニ及ンデ、其初ノ望ム所ヲ失フナリ。
如衣繡夜行耳、錦繡ヲ著テ夜行スルハ、人ノ見知ル者ナキヲ云フ。
沐猴而冠、沐猴ハ猿ナリ、言ハ人ノ衣冠ヲ著スレドモ、其心人ニ類セザルナリ。
如約ハ、前約ノ如ク、沛公ヲ關中ニ王タラシムルヲ言フ、功伐ノ伐ハ、功ヲ積ムヲイフ。
西楚霸王ハ、舊ト江陵ヲ南楚ト爲シ、吳ヲ東楚ト爲シ、彭城ヲ西楚ト爲ス、項羽彭城ニ都ス、故ニ西楚ト稱ス。
三秦ハ、秦ヲ分テ秦ノ降將章邯董翳司馬欣三人ヲ王トス、故ニ三秦ト謂フ。
漂母ハ、水中ニ絮ヲ擊ツヲ漂ト曰フ、老母ノ絮ヲ擊ツ者ナリ、絮ハ敝綿ナリ。
王孫ハ、公子ト言フ如シ、之ヲ尊ンデ呼ブナリ。
屠中ハ、肉ヲ屠ル者ノ肆中ニ居リシ少年ナリ。
怯ハ、懼レ多キナリ、又懦ナリ、弱ナリ。
蒲伏ハ、匍匐ニ同ジ、地ニ伏シ手足ニテ這ヒ行クナリ。
謳歌思歸ハ、漢書注、謳ハ齊歌ナリ、聲ヲ齊ウシテ歌フヲ謂フ。
國士無雙ハ、通鑑注云、漢國ノ士、僅ニ信一人アリ、他ハ與ニ比スルナキナリ。
無所事信ハ、信ヲ用フルニ及バザルナリ。
人人自以爲得大將ハ、諸將壇ヲ築キ大將ヲ拜スト言フヲ聞テ、各自ラ將ト爲ルヲ得ルト、心中ニ思ヒシナリ、大將ヲ拜スルニ至テ、則治粟都尉ノ韓信ナレバ、一軍皆驚キシナリ。
故道ハ縣名、漢ノ武郡ニ屬ス、道ヲ迂囘シテ雍王ヲ襲ヒシナリ。
里中社平爲宰ハ、里ハ二十五家ヲ云フ、社ハ土ヲ祭ルナリ、宰ハ肉ヲ割クヲ主ル。
陳孺子之爲宰、舊注孺子ハ陳平ノ字トアレドモ、孺子ハ幼弱ニシテ、少年ノ稱ナリ、張良傳ノ孺子可敎ト同ジ。
使平得宰天下亦如此肉ハ、陳平自ラ言フ、我ヲシテ天下ニ宰相ト爲ルヲ得シメバ、亦此社肉ヲ分ツノ均キガ如クナラント。
平雖美如冠玉ハ、冠ヲ飾ルニ玉ヲ以テス、光好外ニ見ハルレドモ、中ハ有ルトコロ無シ、平ノ才アリテ德ナキニ喩フ。
有尾生孝己之行、尾生ハ、古ノ信士、女子ト梁(橋也)下ニ期ス、女子來ラズ、水至レドモ去ラズ、梁柱ヲ抱テ死ス、一ニ微生ニ作ル、或云、卽微生高ナリ、論語ニ見ユ、孝己ハ、殷高宗ノ子、孝行アリ、母早ク死ス、高宗後妻ノ言ニ惑ヒ、之ヲ逐フ、而シテ死ス。
新城三老、新城ハ地名、三老ハ、秦制十里ニ一亭ヲ置キ、十亭ニ一鄕ヲ置ク、鄕ニ三老アリ、秩祿ヲ與ヘ、敎化ヲ掌ル、董公ハ、年八十二、隱士ナリ、名詳ナラズ。
兵出無名ハ、兵ヲ起シテ名義立タズンバ事成ラズ、今罪アルヲ伐テバ、則兵出デテ名アルナリ。
夫仁不以勇義不以力、以ハ用ナリ、己ニ仁アレバ、天下之ニ歸シ、勇ヲ用ズシテ、天下自ラ服スベク、己ニ義アレバ、天下之ヲ奉ジテ、力ヲ用ズシテ、天下自ラ定マルベシ。
擊楚之弑義帝者ハ、項羽ヲ指ス、而テ項羽ヲ擊ツト曰ハズシテ、楚ノ義帝ヲ弑スル者ヲ擊ツト曰フ、詞迫ラズシテ、意自ラ至ル。
五諸侯ハ、塞王司馬欣、翟王董翳、韓王韓信、殷王司馬卬、魏王魏豹ナリ。
項羽方擊齊ハ、齊田橫、兄榮ノ子廣ヲ立テテ齊王ト爲シ、楚ヲ城陽ニ拒グ、羽之ヲ擊ツ。
閒行ハ、審食其、楚軍ヲ避ケテ、閒道ニ從テ行キ、反テ楚軍ニ遇ヒシナリ。
老弱ハ、年未ダ二十ナラザルヲ弱ト爲シ、五十六ヲ過ルヲ老ト爲ス、壯丁ハ既ニ漢王ニ從ヒ、多ク戰死ス、故ニ老弱ヲ發ス。
事便宜施行ハ、蕭何上奏ニ及バズ、便宜ヲ以テ施行シ、漢王ノ關中ニ還リ來ル時、爲ス所ヲ以テ聞スルナリ。
注張曰ハ、宋張栻ナリ、南軒ト號ス。
口尙乳臭ハ、其少ニシテ事ヲ經ズ、弱ニシテ事ニ任ヘズ、未ダ乳保ノ懷ヲ離レザル者ノ如キヲ言フ。
以木罌渡軍、罌ハ瓶ノ大腹小口ナルモノ、瓶數百ヲ聚メ、木ヲ以テ之ヲ縛シ、浮ト爲シ、兵ヲ其內ニ潛メテ渡ルナリ。
成安君ハ、趙王歇、陳餘ヲ封ジテ成安君ト爲ス。
不得方軌、方ハ比ナリ、軌ハ車ノ轍迹ナリ、方軌ハ、車ノ並ビ行クヲ云フ。
輜重、輜ハ厠ナリ、軍糧什物ヲ雜厠シテ之ニ載スルヲ謂フ、其累重スルヲ以テ重ト云フ。
可致麾下、麾ハ大將ノ旗ナリ、軍士ヲ指麾スル所以ナリ。
信閒知之ハ、閒諜ヲ以テ窺ヒ視テ、之ヲ知ルヲ得シナリ。
傳發ハ、令ヲ軍中ニ傳ヘテ、發セシムルナリ。
從閒道望趙軍ハ、閒道ヨリ潛進シ、趙ノ軍營ヲ望ミ見ルナリ、壁ハ壘壁、疾ハ速ナリ。
殊死戰、殊ハ絕ナリ、意ヲ決シ、死ヲ必スルヲ言フ。
趙軍已失信等ハ、漢軍已ニ殊死シテ戰ヒ、敗ルベカラズ、故ニ信等ヲ得ル能ハザルナリ。
右陪山陵、前左水澤ハ、陪ハ背ナリ、山又岡ヲ右或ハ背ニシ、川又澤ヲ前或ハ左ニス、今水ヲ背ニシテ勝ツ、故ニ怪ンデ之ヲ問フ。
陷之死地ハ、孫子曰、疾ク戰ヘバ則存シ、戰ハザレバ則亡ブヲ死地ト爲ス、曹操注云、前ニ高山アリ、後ニ大水アリ、進モ得ズ、退ケバ礙アル者ヲ謂フ。
燕從風而靡、靡ハなびくナリ、草ノ風ニ從ツテ靡ク如ク、降服セシナリ。
黥布ハ、姓ハ英、名ハ布、嘗テ法ニ坐シ黥セラレシヲ以テ、黥布ト稱ス。
及出就舍云云、舍ハ館舍ナリ、帳ハ帷帳ナリ、御ハ服御ナリ、漢王布ノ前ニ久シク王ト爲ルヲ以テ、其意自ラ尊大ナルヲ恐レ、故ニ其禮ヲ嚴峻ニシ、布ニ折服セシメ、已ニシテ其帷帳ヲ美ニシ、其飮食ヲ厚ウシ、其從官ヲ多クシ、以テ其心テ悅バシメシナリ。
請借前箸籌之、籌ハ算ナリ、食前ノ箸ヲ借リテ、八難ヲ籌敷スルナリ。
注死命ハ、其死生ノ命ヲ制スルヲ云フ。
楚惟無彊ハ、今楚大ニシテ、之ヨリ强キ者ナシ、撓ハ屈ナリ、六國復屈弱シテ楚ニ從フナリ。
豎儒ハ、儒生ニシテ童豎ノ如ク、無智ナルヲ云フ。
乃公、乃ハ汝ナリ、公ハ尊稱ナリ、高祖人ヲ嫚罵シ、自ラ尊ンデ、乃公ト稱ス。
骨鯁之臣、鯁ハ魚ヲ食ヒ、骨、喉中ニ畱ルナリ、直言ノ臣ハ、受ケ難キ、骨ノ喉ヲ刺ス如キナリ。
疽ハ、癰ノ深キ者。
酈生伏軾掉三寸舌、軾ハ車前ノ橫木、人ノ憑ル所ノモノ、之ニ伏スルハ敬禮スルナリ、酈生使者ノ車ニ乘リ、齊ニ至ルヲ云フ、掉ハ搖力シ振ルナリ、游說スルヲ云フ。
高俎ハ、高キまな板ナリ、俎ハ肉ヲ置ク所以ノ者、太公ヲ烹ント欲ス、故ニ之ヲ俎上ニ置ク。
韓信易與耳ハ、與ニ戰ヒ易キナリ。
無兼人之勇ハ、二人分ノ勇モナキナリ。
躡足附耳語ハ、漢王ノ足ヲ蹈ミテ、之ニ意ヲ喩シ、耳ニ附テ、密カニ語リ、韓信ノ使者ニ聞エヌ樣ニ爲スナリ。
解衣衣我、推食食我、下衣字ハ著スルナリ、漢王己ノ衣ヲ解イテ、信ニ著セ、己ノ食ヲ推シテ、信ニ食ハシム、其親信ノ厚キヲ云フ。
養虎自遺患也ハ遺ハ畱ナリ、虎ヲ縱シテ之ヲ畜ヒ置ケバ、後ニ反テ人ヲ噬ムノ患アリ、今項羽ノ疲饑ニ乘ゼズシテ、釋シテ擊タザレバ、復勢ヲ得テ害ヲ爲スニ至ルニ諭フ。
聞漢軍四面皆楚歌ハ、楚人ノ歌ナリ、九江ノ兵等漢ニ歸ス、故ニ楚歌ノ聲多キナリ。
令諸君知之ハ、天ノ我ヲ亡スニテ、戰ノ弱キ罪ニ非ザルヲ知ラシメントナリ。
艤船待、艤ハ船ヲ整ヘテ岸ニ著クルナリ。
猶聞絃誦之聲、絃ハ絃歌ニシテ、樂ヲ奏スルナリ、誦ハ講誦ニテ、禮ヲ習ヒ書ヲ讀ムナリ、魯ハ孔子ノ國ニシテ、諸儒猶聖人ノ遺化ニ從ヒ、圍城中ニ在リテモ、禮樂ヲ習ヒテ止メザルナリ。
爲主死節ハ、初メ項羽魯公ニ封ゼラル、故ニ主ト云フ。
徹侯諸將、徹ハ通ナリ、其功德王室ニ通ズルヲ言フ、後ニ漢武帝ノ諱徹ヲ避ケテ、改メテ通侯ト曰ヒ、亦列侯ト曰フ。
戰勝而不予人功ハ、功ヲ賞セザルナリ。
大者王、小者侯ハ、舊注、大者ハ田橫ヲ謂フ、小者ハ其徒屬ナリ、田橫ハ王ニ封ジ、其徒ハ侯ニ封ゼント云フナリ、或云、大ナレバ王ニ封ジ、小ナルモ侯ヲ失ハザルヲ云フ。
至洛陽尸鄕自剄ハ、田橫始メ齊王ト爲リ、漢王ト共ニ王ト稱シ、今北面シテ之ニ事フルヲ恥テ、自殺セシナリ。
數窘帝、窘ハ困ナリ、辱ナリ。
髡鉗爲奴、髡ハ其髮ヲ剃リ去ルナリ、鉗ハ鐵ヲ以テ、頸ヲ束ヌルナリ、罪人ノ狀ヲ爲シテ、人ニ知ラレザルヲ欲スルナリ。
短兵接、短兵ハ刀劍ナリ、其逐ヒ近ヅキテ刀劍モ身ニ及バントスルナリ。
兩賢豈相厄哉、兩賢ハ高祖ト丁公トヲ謂フ、吾ト丁公ト、俱ニ是賢ナリ、豈相困厄センヤト言フ、故ニ丁公其言ニ感ジテ止ムナリ。
徇軍中、徇ハ引キ囘シテ示スナリ。
搤天下之亢而拊其背、搤ハ扼ト同ジ、之ヲ捉持スルナリ、亢ハ吭ト同ジ、咽喉ナリ、以テ關中ニ喩フ、拊ハ擊ナリ、背ハ天下ニ喩フ。
辟穀、辟ハ避ナリ、避穀藥ヲ服シ、五穀ヲ食ハズ、靜居シテ氣ヲ導クナリ。
良欲毆之、毆ハ擊ナリ。
古有巡守ハ、天子、諸侯ノ守ル所ヲ巡ルヲ巡狩ト曰フ、守狩同ジ。
狡兎死云云、狡ハ猶ホ猾ノ如シ、ワル力シコキナリ、走狗ハ狡兎ヲ逐フ者ナリ、狡兎死スレバ、走狗ヲ用ヒズ之ヲ烹ル、飛鳥ハ、史記高鳥ニ作ル、良弓ハ高鳥ヲ射ル者ナリ、高鳥盡クレバ、良弓ヲ用ヒズ之ヲ藏ス、以テ敵國既ニ破ルレバ、謀臣亡ブニ喩フ。
械繫、械ハ桎梏ナリ、繫ハ縛ナリ。
多多益辦、多多ハ增シ添フルナリ、辦ハ理ムルナリ、具ハルナリ。
發縱指示者人也、發縱ハ紲ヲ解イテ之ヲ放ツナリ、指示ハ手指ヲ以テ獸處ヲ示スナリ。
以此屬取天下、此屬ハ諸將ヲ謂フ。
賜
丞相何劍履上殿入朝不趨、劍ハ身ヲ衞リ、且ツ武備ヲ昭ニスル所以ナリ、履ハ皮ヲ以テ之ヲ作ル、軍ニ從フ所以ナリ、軍容ハ國ニ入ラズ、故ニ殿ニ上ルヲ許サ
ズ、疾行ヲ趨ト曰フ、君前ハ必ズ趨ル、敬ヲ崇ブナリ、今蕭何ニ劍履殿ニ上リ、入朝シテ趨ラザルヲ賜フハ、禮ヲ殊ニスルナリ。
注酈生ハ誤ナリ、酈商ノ次ニ、奚涓ヲ加フベシ。
朝儀ハ、朝廷ノ儀式ナリ。
緜蕝ハ、繩ヲ引テ緜ト爲シ、表ヲ立ルヲ蕝ト爲ス、茅ヲ剪リ地ニ樹テ、尊卑ノ位次ヲ表スルナリ、野外ヘ繩張ヲシテ、茅ニテ百官位置ヲ定メテ、禮ヲ習フナリ。
謁者ハ官名、賓客贊禮ノ事ヲ掌ル。
吏六百石ハ、漢秩、銅印墨綬ヲ佩ビ、月俸七十斛ヲ給ス。
禮畢置法酒ハ、朝賀ノ禮畢リテ、酒ヲ賜フナリ、法酒ハ、猶禮酌ト言フ如シ、酒ヲ飮デ醉ニ至ラザルヲ謂フ。
六出奇計ハ、注或說ヲ引テ其事ヲ擧グレドモ、史記陳平世家ニ、奇計或ハ頗ル祕ス、世能ク聞クナキ也ト見ユ、其事ヲ枚擧スルハ、或ハ穿鑿ニ失ス。
家人子ハ、宮人ノ名號ニ、上家人子、中家人子アリ、良家ノ女ヲ采擇シテ、宮ニ入レ、未ダ職號アラズ、但家人子ト稱ス。
舍人弟上變ハ、變事ヲ上吿スルナリ、注上變其名也ハ甚誤ル。
秦失其鹿ハ、鹿ヲ以テ帝位ニ喩フルナリ。
又不可盡烹邪ノ不字ハ衍ナリ。
注ノ非知陛下也、也字衍。
掩越囚之、掩ハ襲フナリ、漢書ニ掩下捕字アリ。
賈時前說詩書、時ハ一時ニ非ズ、每ニ上ノ前ニ於テ、詩書ヲ稱說スルナリ、詩書ハ、詩經書經ヲ云フ。
醢彭越、醢ハ肉醬、卽ししびしほナリ、反者誅セラル、皆其肉ヲ以テ醢ト爲ス。
同功一體之人ハ、韓信彭越黥布、共ニ高祖ヲ助テ楚ヲ亡シ、其功ヲ同クシ、其身體ヲ一ニスル如キ人ナリ。
酒酣ハ、酒ヲ樂ムヲ酣ト曰フ。
上嫚侮士、嫚ハ慢ト同ジ、倨ナリ。
年皆八十餘、鬚眉皓白、此ニ因リ商山四皓ト云フ。
延頸、延ハ引ナリ、頸ヲ舒ベテ仰ギ望ムヲ云フ。
幸卒調護、調ハ之ヲ和平スルヲ謂フ、護ハ之ヲ保安スルヲ謂フ。
注姓崔名黃ノ黃ハ、廣ノ誤ナリ。
上林中多空地棄、上林ハ上ノ苑囿ナリ、空隙ノ地多ク、捐棄シテ用ナキヲ謂フ。
上大怒ハ、高祖蕭何ノ賈人ノ財物ヲ受テ、上ノ苑ヲ請フヲ疑ヒ、之ヲ怒レルナリ。
此後亦非乃所知ハ、乃ハ汝ナリ、此ヨリノ後、汝モ亦終リ、之ヲ知ルニ、及バザルヲ云フ。
葬長陵ハ、漢ヨリ以來、天子ノ葬地ヲ皆陵ト曰ヒ、各石ヲ立テテ之ヲ表ス。}

〔孝惠皇帝〕名盈、母呂太后、卽位之元年、呂后鴆殺趙王如意、斷戚夫人手足、去眼煇耳、飮瘖藥、使居厠中、命曰人彘、召帝觀之、帝驚大哭、因病、歲餘不能起、(【鴆】音沈去聲、鳥食蝮、以其羽畫酒中、飮之立死、【斷】音端上<pb:KR2b0041_MJSY_002-048a>聲、【去】上聲、【煇】呂音許云切、灼也、一作熏、以藥熏耳、令其聾也、【飮】去聲、【瘖】音音、啞也、【厠】漢書作鞠、或謂窟室也、)○二年、蕭何卒、齊相曹參、令舍人趣爲裝、吾且入相、使者果召參、代何爲相國、一遵何約束、百姓歌之曰、蕭何爲相、較若畫一、曹參代之、守而勿失、載其淸淨、民以寧壹、(【齊】王肥、高帝第一子、【相】去聲、下並同、【令】平聲、【趣】音促、【較】漢書作講、亦音校、【載】事也、)○五年、曹參卒、○六年、王陵爲右丞相、陳平爲左丞相、○張良卒、○周勃爲大尉、○帝在位七年、崩、無子、呂太后取他人子、以爲太子、至是卽位、太后臨朝稱制、(【他人子】後宮美人子、卽少帝也、)○元年、太后議立諸呂爲王、王陵曰、高帝刑白馬盟曰、非劉氏而王、天下共擊之、平勃以爲可、陵罷相、遂王呂氏、(【刑】剄也、剄白馬以歃也、【王呂氏】詳見通鑒本紀、○胡曰、自已然論之、王陵不如平勃固也、雖然、使太后未崩、而平勃先死、則如此言何、且平勃何以知己之死在太后之後、而全社稷定劉氏之功可必也、故愚亦謂、其僥倖而已矣、夫太后有議、陵不可、平又不可、勃又不可、將相大臣皆不可、太后亦安能獨行其意乎、平勃旣許之、猶且數月、再遣謁者張釋之風諭大臣、乃後王諸呂、則知向者平勃阿<pb:KR2b0041_MJSY_002-049a>意、其罪甚大、而啓太后心爲多矣、自是而後、權歸呂氏、漢祚幾易、它日平勃安劉之功、僅足以贖王諸呂之罪耳、先賢論之云、人臣之義、當以王陵爲正、至哉言乎、)○四年、太后廢少帝幽殺之、立恆山王義爲帝、改名弘、亦名佗人子、爲惠帝子者也、(【幽】囚也、【恆】胡更切、下同、)○八年、太后崩、諸呂欲爲亂、時呂祿將北軍、呂產將南軍、大尉勃不能主兵、平勃使酈寄說祿、解印以兵授勃、勃入軍門令曰、爲呂氏者右袒、爲劉氏者左袒、軍中皆左袒、召朱虛侯劉章、予卒千餘人、擊呂產殺之、分部悉捕諸呂、無少長皆斬之、(【令】去聲、【爲呂】之爲去聲、下同、【章】齊王肥子、【予】與同、)○諸大臣、迎代王恆立、王西鄕讓者三、南鄕讓者再、遂卽位、誅子弘等、赦天下、是爲太宗孝文皇帝、(【鄕】向同、)

{去眼煇耳云云ハ、其眼晴ヲ去リ、藥ヲ以テ耳ヲ熏ベテ聾セシメ、又瘖藥ヲ以テ之ニ飮マシメ、言フ能ハザラシム。
使居厠中ハ、漢書使居鞠域中ニ作ル、注鞠域ハ蹋鞠ノ域ノ如クス、窟室ヲ謂フトアリ。
人彘ハ、其手足ヲ斷チ、狀彘ノ如シ、故ニ命ク。
令舍人趣爲裝、舍人ハ私屬官ナリ、趣ハ促ニ同ジ、速ナリ、爲裝ハ、旅裝ヲ治ムルナリ。
較若畫一ハ、較ハ明直ナリ、畫一ハ整齊ヲ言フ。
載其淸淨、載ハ事ナリ、淸淨ヲ以テ事ト爲スヲ云フ。
太后臨朝稱制ハ、天子ノ言ヲ制書ト曰フ、制度ノ命ヲ言フ、皇后ノ稱スルヲ得ル所ニアラズ、今太后朝廷ニ臨デ、天子ノ事ヲ行フ、故ニ制ヲ稱ス。
立諸呂爲王ハ、呂台呂產等ナリ、台等ハ太后ノ兄澤ノ子ナリ、呂祿ハ兄釋之ノ子ナリ。
酈寄ハ、酈商ノ子ナリ。
爲呂氏者右袒云云、袒ハ衣袖ヲ脫ギテ、膚ヲ露ハスナリ、左袒右袒ハ、其一ヲ偏脫スルノミ、凡ソ禮事ヲ爲ス者ハ左袒シ、若シ罪ヲ請ヒ刑ヲ待ツハ右袒ス。}

〔孝文皇帝〕名恆、母薄氏、夢龍據胸、遂生帝、帝立、尊爲皇太后、○元年、陳平爲左丞相、周勃爲右丞相、○時有獻千里馬
<pb:KR2b0041_MJSY_002-050a>
者、帝曰、鸞旗在前、屬車在後、吉行日五十里、師行日三十里、朕乘千里馬、獨先安之、於是還其馬、與道里費、而下詔曰、朕不受獻也、其令四方毋來獻、(【鸞旗】旗上有鈴曰鸞旗、鸞鈴也、【屬】音蜀、下同、【費】音非去聲、【令】去聲、【毋】音無、)○
帝益明習國家事、朝而問右丞相勃曰、天下一歲決獄幾何、勃謝不知、又問、一歲錢穀出入幾何、勃又謝不知、惶愧、汗出沾背、上問左丞相平、平曰、有主者、卽
問決獄責廷尉、問錢穀責治粟內史、上曰、君所主者何事、平謝曰、陛下使待罪宰相、宰相者、上佐天子、理陰陽、順四時、下遂萬物之宜、外鎭撫四夷、內親附百
姓、使卿大夫各得其職焉、帝稱善、勃大慚、謝病免、(【朝】音潮、【治粟內史】司農卿也、治平聲、【四夷】東夷、西戎、南蠻、北狄、)○河南守吳公、治平爲天下第一、召爲廷尉、吳公薦洛陽人賈誼、年二十餘、一歲中、超
<pb:KR2b0041_MJSY_002-051a>
遷爲大中大夫、(【河南】府屬河南、)○陳平卒、○二年、賜天下今年田租之半、(【賜】猶免也、)○
三年、張釋之爲廷尉、上行中渭橋、有一人橋下走、乘輿馬驚、捕屬廷尉、釋之奏、犯蹕、當罰金、上怒、釋之曰、法如是、更重之、是法不信於民、廷尉天下之平
也、一傾、天下用法、皆爲之輕重、民安所措手足乎、上良久曰、廷尉當是也、其後人有盜高廟玉環、得下廷尉治、釋之奏、當棄市、上大怒曰、人盜先帝器、吾欲
致之族、而廷尉以法奏之、非吾所以共承宗廟意也、釋之曰、盜宗廟器而族之、假令愚民取長陵一抔土、何以加其法乎、帝許之、(【中渭橋】渭橋非一、此在其中者、【乘】去聲、【蹕】音畢、天子出入、必先淸道、禁止行人、出稱警、入言蹕也、【更】音庚、【傾】不平、【當】去聲、處其罪、【得】捕獲之也、【治】平聲、【共】供同、【令】平聲、【抔】音裒、掬也、)○六年、淮南厲王長謀反、廢徙死、民有歌之者、曰一尺布尙可縫、一斗粟尙可
<pb:KR2b0041_MJSY_002-052a>
舂、兄弟二人不相容、帝聞而病之、後封其四子爲侯、(【長】如字、高帝第四子、【廢徙】廢王徙蜀而死、【病】患也、【封其四子】案筌蹄、封安爲阜陵侯、勃爲安陵侯、賜爲陽周侯、其一人無考、姑闕之、)○匈奴冒頓死、○先是、上議以賈誼位公卿、大臣多短之、上以爲長沙王大傅、徙梁王大傅、上疏曰、方今事埶、可爲痛哭者一、可爲流涕者二、可爲長太息者六、(【大臣多短之】漢書云、絳灌、東陽侯馮敬之屬、盡害之、【長沙王】長沙國在潭州、王、史注云、是吳芮之玄孫差、襲爲王者、非景帝子發也、【梁王】筌蹄云、文帝子、梁懷王也、【上疏】之上上聲、下同、疏去聲、記也、【埶】勢同、【可爲】之爲、並去聲、【痛哭一】大率言、他日諸侯長大、反側難制也、【流涕二】一言朝廷而奉蠻夷、輕重倒置、二言翫細娛、不圖大患也、【太息六】一言服用奢僭、二言俗吏不知大體、經制不定、三言當輔導太子、審定取舍、優禮大臣、又三說無考、)○十年、帝舅薄昭、殺漢使者、帝不忍誅、使公卿羣臣往哭之、昭自殺、○十二年、賜民今年田租半、○十三年、大倉令淳于意、有罪當刑、少女緹縈上書曰、死者不可復生、刑者不可復屬、願沒入爲官婢、以贖父刑、上憐其意、詔除肉刑、(【令】去聲、【緹縈】女名、緹音<pb:KR2b0041_MJSY_002-053a>體、縈音永平聲、【刑者云云】謂斷其肢體、不可再連、其後雖欲改過自新無繇也、【除肉刑】通鑒、文帝詔除肉刑、丞相張蒼等、奏請定律曰、當髡者、城旦舂、當黥髡者鉗城旦舂、當劓者笞三百、當趾者笞五百、其城旦舂、各有歲數以免、制曰可、自是化行天下、吏安其官、民樂其業、禁罔疏闊、刑罰大省焉、○陳曰、以一女子言、改數千年帝王之典、非甚勇不及此、可謂仁矣、)○是歲除田之租稅、(胡曰、漢旣大封同姓、至文帝時、封國漸衆、諸侯王自食其地、王府所入、寡于郡縣之時矣、又與匈奴和親、歲致金絮綵繒之奉、復數爲患、深入寇盜、候騎至雍甘泉、天子親將、大發車乘騎卒、命將出擊、復因河決、有築塞勞費、大司農財用、宜不至充溢、而文帝在位十二年、卽賜民歲半租、次年遂除之、然則何以足用乎、曰、文帝節儉、起化于身、衣弋綈、履革舄、所幸夫人、衣不曳地、帳無文繡、百金之費亦不苟用、一人如此、宮閫是效、流傳國都、以及遠近、莫用奢侈之習、則如何而不富、其財蓋不可勝用矣、然後知薄諛逢惡者、納君於荒淫、取之盡錙銖、用之如泥沙、至於財竭而下畔、下畔而上亡、其罪可勝誅哉、)○十六年、方士新垣平爲上大夫、(郊祀志、新垣平使人持玉杯獻闕下、乃先言於上曰、闕下有寶玉氣來者、及視之、果有獻玉坏者、刻曰、人主延壽、上受獻嘉之、於是始更以十七年爲後元年、以平爲上大夫、明年人有吿平所言者詐也、遂下吏、詔誅平、)○後元年、平以詐伏誅、○六年、匈奴寇上郡雲中、詔將軍周亞夫、屯細柳、劉禮次霸上、徐厲次棘門以備胡、上自勞軍、至霸上及棘門軍、直馳入、大將以下騎送迎、已而之細柳、不得入、先驅曰、天子且至
<pb:KR2b0041_MJSY_002-054a>
軍門、都尉曰、軍中聞將軍令、不聞天子詔、上乃使使持節、詔將軍亞夫、乃傳言開門、門士請車騎曰、將軍約、軍中不得驅馳、上乃按轡、徐行至營、成禮而去、羣臣皆驚、上曰、嗟乎此眞將軍矣、向者霸上棘門軍、兒戲耳、(【雲中】郡屬山西、今大同府、【細柳】營在長安、【次】亦屯也、【棘門】筌蹄云、在關中、【勞】去聲、下並同、【先驅】士卒前導曰先驅、【使使】上如字、下去聲、【節】以旄爲之、上下相重、如竹節也、凡以王命往來、必持節以爲信、)○
七年、帝崩、在位二十三年、宮室苑囿、車騎服御、無所增益、嘗欲作露臺、召匠計之、直百金、上曰、中人十家之產也、何以臺爲、身衣弋綈、所幸愼夫人、衣不
曳地、示朴爲天下先、吳王不朝、賜以几杖、張武受賂金錢、更加賞賜、以愧其心、專以德化民、當時公卿大夫、風流篤厚、恥言人過、上下成俗、是以海內安寧、
家給人足、後世莫能及、葬霸陵、太子卽位、是爲孝景皇帝、(【二十三年】<pb:KR2b0041_MJSY_002-055a>案紀年三當作四、【囿】音又、【中人】中等人戶、【身衣】之衣去聲、【弋】黓同、阜也、【愼】姓也、【吳王】高帝兄仲之子、名濞、【賜以几杖】几案屬、所以憑手、如謂其老不能朝、故給賜几杖以愧之、【更】音庚、【愧其心】史、武等受賂金錢、覺、上乃發御府金錢賜之、【霸陵】卽霸上、)

{孝文皇帝ハ、高祖ノ第三子ナリ。
鸞旗在前、屬車在後、鸞ハ鈴ナリ、銅ヲ以テ鸞鳥ヲ作リ、旗上ニ附ク、馬動ケバ鸞鳴リテ、行節ニ應ズ、車駕出ヅレバ先行ス、屬車、屬ハ相連屬スルナリ、大駕出ヅレバ、屬車八十一乘アリ。
吉行ハ、天子ノ巡狩ヲ謂フ、師行ハ、兵師征伐ノ行ヲ謂フ。
朝而問ハ、朝廷ニ臨デ問フナリ。
廷尉ハ、刑罪ヲ掌ル、故ニ決獄ハ當ニ之ニ問フベシ。
治粟內史ハ、穀貨ヲ掌ル、故ニ錢穀出入ハ當ニ之ニ問フベシ。
理陰陽云云、宰相ノ職掌ハ、要スルニ其人ヲ得ルニ在リ、百官各其職ヲ得バ、天下ハ泰平ニシテ、陰陽ハ乖カズシテ和シ、四時ハ災ナクシテ順ヒ、萬物皆其宜ヲ遂ゲテ、四夷ヲ撫綏シ、百姓ヲ親附スルヲ得ルヲ云フ。
吳公治平爲第一、吳ハ姓、史其名ヲ失フ、故ニ公ト稱ス、治平ハ、其政治均平ナルヲ言フ。
超遷ハ、次序ヲ歷ズシテ官ヲ遷スヲ謂フ、大中大夫ハ、論議ヲ掌ル官ナリ、秩千石ニ比ス。
犯蹕當罰金、天子出ヅレバ警ヲ稱ス、戒肅ヲ示スナリ、入レバ蹕ヲ稱ス、行人ヲ止メテ道ヲ淸ムルナリ、蹕至テ犯ス者ハ、罰金四兩ヲ科ス、當ハ音讀ス、其罪ヲ處スルヲ謂フ。
廷尉天下之平ハ、其不平ヲ平カニスルヲ曰フ、一傾ハ卽平カナラザルナリ。
高廟玉環ハ、高祖ノ廟ノ坐前ニ在リシ玉環ナリ、得ハ、之ヲ捕ヘ獲ルナリ。
共承宗廟ノ共ハ、恭ト通ズ。
取長陵一抔土、長陵ハ高祖ノ陵、抔ハ手之ヲ掬スルナリ、字手ニ從ヒ、杯ト異ナリ、言ハ盜山陵ヲ發クヲ言フニ忍ビス、土ヲ取ルヲ以テ譬ト爲スナリ。
一尺布尙可縫云云ハ、一尺ノ布モ、尙縫テ共ニ衣ルベシ、一斗ノ粟モ、尙舂キテ共ニ食フベシ、況ンヤ天下ノ廣キヲ以テ、兄弟二人相容ルル能ハザルカト言フ、淮南王長ハ、文帝ノ弟ナリ。
注其一人無考ハ、良爲東成侯ナリ。
先是上議以賈誼云云、注太息六三說無考ハ、一服用ノ奢僭ヲ言フ、二俗吏大體ヲ知ラザルヲ言フ、三經制定マラザルヲ言フ、四當ニ太子ヲ輔導スベキヲ言フ、五審ニ取舍ヲ定ムルヲ言フ、六大臣ヲ優禮スルヲ言フ。
詔除肉刑、肉刑ハ、墨劓腓宮大辟ナリ、墨ハ黥、劓ハ刖鼻、腓ハ左右趾ヲ斬ル、宮ハ腐刑、大辟ハ死罪ナリ、除ハ之ヲ除キテ、別ノ刑ヲ以テ易フルナリ。
注
當髡者城旦舂、髡ハ其髮ヲ去ル也、城旦舂ハ、旦ニ起キ、治城ニ行キテ、米ヲ舂クナリ、髡ニ代フルニ、此刑ヲ以テス、漢書刑法志、髡者ノ下ニ完字アリ、完ハ
其體ヲ虧カザルナリ、當黥髡者鉗城旦舂、黥シテ又髡スル刑ニ當スル者ハ、城旦舂ニシテ鉗スルナリ、鉗ハ鐵ヲ以テ其頸ヲ束ヌルナリ。
是歲除田之租稅、注衣弋綈、弋ハ黑色ナリ、綈ハふとぎぬ、今ノ太織絹ノ類ナリ。
上自勞軍ノ勞ハ、慰勞ナリ。
先驅ハ、前ニ在リテ車駕ヲ引導スル騎士ナリ。
按轡ハ、其轡繩ヲ按止シテ、馬ヲシテ馳スルヲ得ザラシムルナリ。
兒戲耳ハ、兒童ノ戲ノ如キノミ。
直
百金、上曰、中人十家之產也、黃金一斤ハ、直萬錢ナリ、則中人十家ノ產ハ、金百斤、錢百萬ト爲ス、中人ハ、直百金、上曰、中人十家之產也、黃金一斤ハ、直
萬錢ナリ、則中人十家ノ產ハ、金百斤、錢百萬ト爲ス、中人ハ、貧富ノ中ニ居ル者ナリ、通鑑輯覽評曰、文帝仁儉ノ德、當ニ其大者遠者ヲ觀ルベシ、史臣博採傅
會セシヨリ、轉タ眞ヲ失フヲ恐ル、百金ヲ持シテ以テ臺ヲ營シ、十金ヲ分テ中人ノ產ト爲ス若キ、理必ズナキ所タリ、甚キハ吳王ニ几杖ヲ賜ヒ叛ヲ止ムト爲シ、張武ニ金ヲ賜ヒ貪ヲ止ムト爲スニ至テハ、愚懦ノ見ヲ執テ、令主ヲ窺フニ近カラズヤ。}

〔孝景皇帝〕名啓、卽位之元年、丞相申屠嘉奏、功莫大於高皇帝、宜爲帝者太祖之廟、德莫盛於孝文皇帝、宜爲帝者太宗之廟、制曰可、(【太祖之廟】百世不遷、【太宗之廟】周曰世室、情盡不祧、)○帝爲太子時、鼂錯爲家令、得幸、太子家號爲智囊、帝卽位、錯爲內史、數請閒言事、輒聽、寵傾九卿、法令多所更定、(【鼂】音潮、姓也、【錯】音醋、【家令】之令去聲、官主皇太子飮膳、倉儲、庫藏之政、【智書】喩其智之多也、【數】音朔、下同、【閒】音閑、空也、【九卿】太常卿、光祿卿、衞尉卿、太僕卿、大理卿、鴻臚卿、宗正卿、司農卿、大府卿、【更】音庚、)○初孝文時、吳王濞太子入見、得侍皇太子飮、博爭道、不恭、皇太子、引博局提殺之、濞稱疾不朝、錯數言吳過可削、文帝不忍、及帝卽位、錯曰、吳王誘天下亡人、謀作亂、今削之亦反、不削亦反、
<pb:KR2b0041_MJSY_002-056a>
削之反亟禍小、不削反遲禍大、上令公卿列侯宗室雜議、莫敢難、(【濞】音譬、【見】音現、【道】碁道也、【提】[折示]同、音第、兩手急持人也、【削】減其地也、【亟】音棘、急也、【令】平聲、【難】去聲、○林曰、鼂錯在文帝時、亦嘗有更定法律、裁削諸侯之議、而文帝不從、及景帝卽位、錯亦以此說之、而景帝輒從之、蓋文帝之資寬厚、故刻薄之言、無自而入、景帝之資忌刻、故鼂錯之言有閒而入也、景帝之爲太子也、賈誼窺見其心術矣、上書文帝曰、秦始皇使趙高傅胡亥、其所學者、無非刑人殺人之事、故胡亥今日卽位、而明日殺人、所以敎之者然也、其意亦以景帝旣有刻薄之資、苟不得正人而與之居、則將刻薄殘忍無所不至、誼之所以窺其心術者、豈非以殺吳太子而得之邪、夫以再從父弟之親、一日以博局爭道之故、而殺之、其爲太子也、殺其親戚、而无所顧惜、則其卽位也、又將何所不至哉、誼欲文帝遏之於其始、擇正人而與之居、而文帝乃以鼂錯爲家令、是以刻薄之臣、輔刻薄之君也、安得不爲刻薄之事乎、)鼂錯又言、楚趙有罪、削一郡、膠西有姦、削六縣、及削吳會𥡴豫章、書至、吳王遂反、膠西膠東菑川濟南楚趙、皆先有吳約、至是同反、齊王先諾後悔、(【楚】王戊、高帝弟、楚元王交子、【趙】王友、高帝第五子、【削一郡】楚削東海、趙削常山、【膠西】王卬、齊王肥第五子、國在膠州、【豫章】郡屬江南、今南昌府、【書】檄也、【膠東】王雄渠、齊王肥第六子、國在登州、【菑川】王賢、齊王肥第四子、國在岐陽、菑淄同、【濟南】王辟光、齊王肥第三子、國在濟南、濟上聲、【齊王】膠西、膠東、菑川、濟南諸王兄、)初文帝且崩、戒太子曰、卽有緩急、周亞夫眞可
<pb:KR2b0041_MJSY_002-057a>
任將、及七國反、拜亞夫太尉、將三十六將軍、往擊吳楚、鼂錯素與袁盎不善、盎言、獨有斬錯復諸侯故地、兵可無血刃而罷、錯於是要斬東市、父母妻子同產、無少長皆棄市、周亞夫大破吳楚、諸反皆平、(【三十六將軍】姓名未詳、【盎】音惡去聲、吳相、【復】音伏、【要】腰同、)亞夫後爲相、封條侯、以諫忤上意、罷、上曰、此鞅鞅非少主臣、卒爲人誣吿、下獄歐血死、(【條】邑屬勃海、【忤】音誤、逆也、【鞅鞅】志不滿也、鞅與快通、○案、通鑒、初上廢栗太子、亞夫因爭不得、及竇太后欲以皇后兄王信爲侯、亞夫諫沮其事、後匈奴王徐盧等降、上欲侯之、亞父諫不從、遂謝病免相、【爲人】之爲去聲、【歐】音謳上聲、吐也、○筌蹄云、亞夫子、爲父盜買縣官器、連汚亞夫入延尉、不食而死、)○自漢興、掃除繁苛、與民休息、孝文加以恭儉、至帝遵業、五六十載之閒、移風易俗、黎民醇厚、國家無事、人給家足、都鄙廩庾皆滿、而府庫餘貲財、京師之錢累鉅萬、貫朽而不可校、太倉之粟、陳陳相因、充溢露積於外、紅腐不可勝食、爲吏者
<pb:KR2b0041_MJSY_002-058a>
長子孫、居官者以爲姓號、故有倉氏庫氏、人人自愛、而重犯法、然罔疏民富、或至驕溢、兼幷之徒、武斷鄕曲、宗室有土、公卿以下、奢侈無度、物盛而衰、固其變也、(【都】見上卷、【鄙】五百家爲鄙、【庾】音愈、在野曰庾、【京師】皇都、公羊曰、京大師衆也、【累】上聲、【貫】穿錢繩也、【因】仍也、【溢】音逸、【積】音恣、庾曰露積、【勝】音升、【長】音張上聲、【重犯法】謂不犯法也、重去聲、【罔】網同、【武斷】禁網疏闊、擅作威福於鄕曲也、斷音端去聲、【有土】分土也、【盛而衰】通鑒、自是之後、孝武內窮侈靡、外攘夷狄、天下蕭然、財力耗矣、)帝崩、在位一十七年、有中元後元、太子立、是爲世宗孝武皇帝、(【中元後元】凡三稱元年、)

{太宗之廟、注祧ハ、主ヲ遷シテ藏スル所ナリ。
號爲智囊ハ、一身有ル所、皆智計ニシテ、囊ノ物ヲ盛ル若キヲ言フ。
內史ハ、京師ヲ治ムルヲ掌ル。
博爭道、博ハ棊ナリ、棊ノ行ルノ路ヲ爭フ。
引博局提殺之ハ、博局ハ棊盤ナリ、提ハ擲ナリ。
言吳過可削ハ、吳朝セザルノ過失アリ、其領地ヲ削減スベキヲ言フ。
誘天下亡人謀作亂、亡人ハ、罪ヲ避ケテ逃亡スル者ヲ云フ。
反亟ノ亟ハ、速ナリ。
莫敢難、難ハ詰ナリ、其說ヲ問難スル者ナキヲ謂フ。
楚趙有罪云云、注楚王戊ハ、楚元王交ノ孫ナリ、趙王名ハ遂、高帝ノ孫、幽王友ノ子ナリ、齊王名ハ將閭、齊王肥ノ第四子、濟南王辟光第六子、菑川王賢第七子、膠西王卬第八子、膠東王雄渠第九子ナリ。
先有吳約ハ、是ヨリ先、吳王濞、使ヲ遣シ諸王ヲ說テ、其反ヲ誘約スルナリ。
要斬東市ハ、東市ハ人ヲ刑スル所ナリ、要ハ腰ナリ腰車ヲ斬ルヲ云フ。
累鉅萬貫朽而不可校、累鉅萬ハ、數百萬萬ヲ謂フ、貫ハ錢ヲ貫ク繩ナリ、校ハ計算ナリ。
爲吏者長子孫云云ハ、時無事ニシテ、吏職ヲ轉ゼズ、子孫ヲ長育スルニ至ルマデ職ニ居ル、故ニ官ニ居ル者久シクシテ、其官名ヲ以テ姓氏ト爲スニ至ル、倉氏庫氏ハ、史記平準書及ビ漢書貨殖傳、共ニ倉氏庾氏ニ作ル。
罔疎民富、罔ハ網ニ同ジ、法網也、法禁疏闊ニシテ、民富ム、故ニ或ハ驕溢ニ至ル。
兼幷之徒、武斷鄕曲、兼幷ハ、富豪ノ徒、土地ヲ兼幷スルヲ謂フ、武斷ハ其饒富ヲ恃ミ、擅ニ威罰ヲ行フナリ、鄕曲ハ鄕里偏隅ナリ。}

〔孝武皇帝〕名徹、卽位之元年、始改元曰建元、年有號始此、○擧賢良方正直言極諫之士、親策問之、廣川董仲舒對
曰、事在强勉而已矣、强勉學問、則聞見博、而知益明、强勉行道、則德日起、而大有功、又曰、人君者正心以正朝廷、正朝廷以正百官、正百官以正萬民、正萬民
以正四方、四方正、遠近莫
<pb:KR2b0041_MJSY_002-059a>
不一於正、而無邪氣奸其閒、是以陰陽調、風雨時、羣生
和、萬民殖、諸福之物、可致之祥、莫不畢至、而王道終矣、陛下行高而思厚、知明而意美、愛民而好士、然而敎化不立、萬民不正、譬琴瑟不調、甚者必解而更張
之、乃可鼓也、爲政而不行、甚者必變而更化之、乃可理也、漢得天下以來、常欲治、而至今不可善治者、當更化而不更化也、又曰、養士莫大乎太學、太學者、賢
士之所關也、敎化之本原也、願興太學、置明師以養天下之士、又曰、郡守縣令、民之師帥、所使承流、而宣化也、宜使列侯郡守、各擇其吏民之賢者、歲貢各三
人、又曰、春秋大一統者、天地之常經、古今之通誼也、今師異道、人異論、臣愚以爲諸不在六藝之科、孔子之術者、皆絕其道、然後統紀可
<pb:KR2b0041_MJSY_002-060a>
一、法度可明、而民知所從矣、上善其對、以爲江都相、(【廣川】邑屬冀州、【强】平聲、【奸】音干、犯也、【殖】音植、多也、生也、【行高】之行去聲、【知明】之知智同、【更】音庚、下並同、【太學】天子之學曰太學、卽國子監也、【帥】音率、【一統】春秋書王正月、大一統也、【論】去聲、【相】去聲、【江都】國在楊州、王名非、景帝子也、○陳曰、自漢以來、專尙黃老、六藝鬱而未彰、太學未建、敎化不立、賢士未盡用、仲舒所言、皆當世急務也、於是用其說、興太學、章六經、黜百家、擧孝廉、其言卓然可用、亦略施行之矣、至於人主身上事、仲舒言之亦是切、然强勉學問、正心以正朝廷等說、古人吿君正始之道、不過如此、傅說而吿高宗之言亦曰、君從諫則聖、惟厥攸居、念終始典于學、監于先王成憲、此數者、皆人主所欲急聞也、仲舒之言、與此何異、武帝分明異其言、以爲大賢、然而利欲之心已萠、不勝其說耳、仲舒何尤哉、○戴曰、武帝之於儒術、陽喜其名、而陰諱其實、公孫弘張湯、知其意而徇其名、故上以名取之、董仲舒申公、逆其意而辨其實、故上以實棄之、)○上使使者奉安車蒲輪、束帛加璧、迎魯申公、旣至、問治亂之事、公年八十餘、對曰、爲治不在多言、顧力行何如耳、(【蒲輪】以蒲裹輪、欲其安也、)○三年、閩越擊東甌、遣使發兵救之、徙其衆江淮閒、(【閩越】國在福建、其君嘗帥百越、以助高帝、封東海王、閩音民、【東甌】國在處州、)○帝始爲微行、起上林苑、(【爲】如字、【帝始微行】戴曰、後世人君私好、皆自武帝始、古之人君何嘗有微行之事、以趙武靈王衣胡服騎射、猶失人君之體、況居天子之尊乎、武帝潛地夜出、此豈小小利害哉、萬一有不測、將何以處之、其視文帝<pb:KR2b0041_MJSY_002-061a>不受馬詔、鸞旗在前、屬車在後之語、大相遼絕、○陳曰、武帝不道、甚於秦始皇、始皇惟是公道遊巡天下爾、曷嘗潛行夜出哉、)○五年、置五經博士、(官掌各治詩書易禮春秋五經、)○六年、閩越擊南越、遣王恢等擊之、(【越】粤同、)○元光元年、初令郡國、擧孝廉各一人、(【令】去聲、)○二年、方士李少君見上、善爲巧發奇中、言、祠竈則致物、而丹砂可化爲黃金、蓬萊仙者可見、見之以封禪則不死、上信之、始親祠竈、遣方士入海、求蓬萊安期生之屬、海上燕齊迂怪之士、多更來言神事矣、(【少】去聲、【見】音現、【巧發奇中】發言多中上意、【丹砂】藥名、亦曰朱砂、生辰州等處土中、大者如雞子、小者如石榴、主養精神安魂魄、大洞鍊眞經云、丹砂鍊之、一返而成白銀、二返而爲黃金也、【禪】音善、【安期生】瑯琊人、賣藥海邊、時人皆言千歲、【更】音庚、)○上用大行王恢議、遣恢等、將兵匿馬邑旁谷中、陰使聶壹誘匈奴、入塞而擊之、單于覺而去、自是絕和親、攻當路塞、(【大行】之行如字、周禮大行人小行人、卽今通事舍人官也、【馬邑】郡屬山西、今朔州、【使】如字、)○唐蒙上書、請通南夷、拜蒙中郞將、將千
<pb:KR2b0041_MJSY_002-062a>
人入夜郞、夜郞侯聽約、以爲犍爲郡、(【上】上聲、【夜郞】國在長寧、舊屬漢犍爲郡、通鑒注、夜郞者、初有女浣於遯水、有三節大竹、流入足開、其中有聲、剖之得一兒、歸養之、及長有才武、自立爲夜郞侯、以竹爲姓、【犍爲郡】屬四川、今嘉定府、犍音蹇、)○又拜司馬相如爲中郞將、通西夷、卭筰冉駹置郡縣、西至沫若水、南至䍧牱、爲徼、(【卭】音蛩、西夷國、武帝開以爲越雋郡、【筰】音昨、亦西夷國、武帝開以爲沉黎郡、【冉駹】西南二族、武帝開以其地置汝山郡、駹莫江切、【沫】音末、筌蹄云、水出廣平徼外、下流未詳、【若水】筌蹄云、出旄牛徼外、下流未詳、【䍧牱】音莊歌、水出䍧牱南、至廣入海、【徼】音叫、邊也、西南曰徼、東北曰塞、)○徵吏民有明當世之務、習先聖之術者、縣次續食、令與計偕、(【縣】懸同、承也、【續食】隨寓官司、供給飮食、【令】平聲、【計偕】筌蹄云、令與每年上計簿之吏同至京師、)菑川公孫弘、對策曰、人主和德於上、百姓和合於下、故心和則氣和、氣和則形和、形和則聲和、聲和則天地之和應矣、策奏、擢爲第一、待詔金馬門、(【菑川】郡屬山東、今般陽府、【擢】音濁、擧也、【金馬門】筌蹄云、門下有銅鑄馬像、蓋君門也、)齊人轅固、年九十餘、亦以賢良徵、弘仄目事之、固曰、公孫子務正學以言、無曲學以
<pb:KR2b0041_MJSY_002-063a>
阿世、(【轅】姓也、【仄】傾也、)○六年、初算商車、(起商賈車船之稅、○陳曰、諸橫斂始於此、自是國用蹙矣、)○匈奴寇上谷、遣將軍衞靑等、擊卻之、○元朔元年、主父偃上書、諫伐匈奴、嚴安亦上書、及徐樂亦上書云、陛下何威而不成、何征而不服、書奏、上召見曰、公等皆安在、何相見之晚也、皆拜郞中、是秋匈奴入寇、二年、又入寇、遣衞靑等擊之、遂取河南地、置朔方郡、(【主父】姓也、父音甫、【上書】之上上聲、下並同、【樂】音岳、【見】音現、【朔方郡】屬甘肅、今夏州、)○五年、公孫弘爲丞相、封平津侯、上方興功業、弘於是開東閤、以延賢人、(【平津】邑在霸州、)○匈奴寇朔方、遣衞靑率六將軍擊之、還、以靑爲大將軍、(【六將軍】蘇建、李沮、公孫賀、李蔡、李息、張次公、○通鑒云、得裨王十餘、衆男女萬五千餘、畜數十百萬、)○匈奴入代、○六年、春遣衞靑等六將軍、擊匈奴、夏再遣、(【六將軍】筌蹄、大將軍衞靑、中將軍公孫敖、左將軍公孫賀、前將軍趙信、右將軍蘇建、後將軍李廣、强弩將軍李沮、)○元狩元年、遣博望侯張騫、使
<pb:KR2b0041_MJSY_002-064a>
西域、通滇國、(【使】去聲、【滇】音顚、國在西夷、本楚莊王弟莊蹻、爲國於此、)○二年、以霍去病爲驃騎將軍、擊敗匈奴、過焉支祁連山而還、(【去】上聲、【驃騎將軍】武資三品、驃音飄去聲、【敗】音拜、【焉支】國在西域、焉音烟、【祁連山】筌蹄云、卽天山、)○匈奴渾邪王降、置五屬國、以處其衆、(【渾】音魂、【邪】音社平聲、【降】音項平聲、下並同、【屬國】存其舊號而屬於漢、故曰屬國、屬音蜀、)○三年、匈奴入右北平定襄、(【右北平】郡屬鞏昌、今平涼府、【定襄】郡屬山西、今沂州、一說、定襄當作定西、州名也、亦屬鞏昌、)○四年、遣衞靑霍去病擊匈奴、去病封狼居胥山而還、(【狼居胥山】在北荒之地、通鑒、封狼居胥山、禪於姑衍、登臨翰海、)○元鼎二年、方士文成將軍李少翁、以詐誅、(【少】去聲、初少翁勸上、作甘泉宮、而置祭具、以致天神、居歲餘、神不至、伏誅、)○西域始通、置酒泉武威郡、(【酒泉】屬甘肅、今肅州府、【武威郡】亦屬甘肅、今永昌府、)○五年、遣將軍路博德等擊南越、○方士五利將軍欒大、以詐誅、○六年、討西羌平之、(羌音匡、書傳云、國在西蜀、括地志云、岷洮等州以西、皆其地也、)○南越平、置九郡、(南海、蒼梧、鬱林、合浦、交趾、九眞、日南、珠厓、儋耳、)○元封元年、帝出長城、登單
<pb:KR2b0041_MJSY_002-065a>
于臺、遣使吿單于曰、南越王頭、已懸於漢北闕下、今單于能戰、天子自將待邊、(【使】去聲、○通鑒注、有不能亟來臣服之語匈奴遂讋、)○帝如緱氏、登中嶽、遂東巡海上、求神仙、封泰山、禪肅然、復東北至碣石而還、(【緱氏】縣名、屬河南、或云、卽登封縣、【登】通鑒作祭、【中嶽】嵩山、在河南府登封縣、【禪】音善、【肅然】泰山下小山、【碣石】山在平[𤄶の艹白を亠言に]府驪城縣西南河口之地、)○滇王降、置益州郡、(屬四川、今成都府、)○三年、擊樓蘭虜其王、擊車師破之、(【樓蘭】【車師】國在西域、)○朝鮮降、置樂浪、臨屯、玄菟、眞番郡、(【朝鮮】音潮仙、國在遼東、【樂浪】音洛郞、【屯】音豚、【菟】音徒、【番】筌蹄、音婆、)○匈奴寇邊、遣兵屯朔方、○五年、南巡江漢、至泰山增封、○六年、擊昆明、(西夷種名、有滇池、方一百里、武帝於長安作昆明池、習水戰以討之、)○太初元年、帝如泰山、十一月甲子、朔旦冬至、作太初曆、以正月爲歲首、(【正】音征、三代已上音政、至秦始避諱而改耳、今從之、【歲首】用夏正也、)○遣李廣利伐大宛、不克、(【宛】音鴛、國在西域、)○遣趙破奴擊匈奴、敗沒、○三年、匈奴
<pb:KR2b0041_MJSY_002-066a>
大入破塞外城障、(漢制、每塞要處、別築城置人守之、謂之候城、卽障也、)○大發兵、從李廣利伐宛、宛降、得善馬數十匹、○四年、匈奴單于、使使來獻、(【使】上如字、下去聲、)○天漢元年、遣中郞將蘇武使匈奴、單于欲降之、幽武置大窖中、絕不飮食、武齧雪與旃毛、幷咽之、數日不死、匈奴以爲神、徙武北海上無人處、使牧羝曰、羝乳乃得歸、(【窖】音敎、地藏也、【飮】去聲、【食】音嗣、【齧】音姸入聲、噬也、【旃】與氈通、【咽】音宴、呑也、【羝乳】羝音低、牡羊曰羝、乳孕育也、謂待羝而乳、乃釋武歸、猶秦言待馬生角釋燕丹也、)○二年、遣李廣利擊匈奴、別將李陵敗降虜、○上以法制御下、好尊用酷吏、東方盜賊滋起、遣使者、衣繡衣、持斧督捕、得斬二千石以下、(【好】去聲、【使者】官掌案察姦宄、卽今提刑使也、【斧】鉞也、【二千石】大守祿二千石、)○四年、李廣利擊匈奴、不利、○太始三年、帝東巡瑯琊、浮海而還、(【瑯琊】郡屬山東、今沂州、)○四年、東巡祀明堂、修封禪、(【明堂】在泰山、趙氏曰、周天子巡守朝諸侯之處、【禪】音善、)○征和
<pb:KR2b0041_MJSY_002-067a>
二
年、巫蠱事作、帝如甘泉、以江充爲使者、治巫蠱獄、掘太子宮云、得木人尤多、太子據懼、使客佯爲使者、收捕充斬之、白母衞皇后、發中廏車、載射士、出武庫
兵、發長樂宮衞卒、上從甘泉來、詔發三輔兵、丞相劉屈𣯛將之、太子亦矯制發兵、逢丞相軍、兵合戰五日、死者數萬、皇后自殺、太子亡、至湖自經死、後有高
廟寢郞田千秋、上書言、有白頭翁、敎臣云、子弄父兵、罪當笞、上悟曰、此高廟神靈吿我也、知太子無罪、作歸來望思之臺於湖、天下聞而悲之、(【巫蠱】巫者執左道、以亂政而惑人、蠱惑也、指體卽藥毒害人、是若行符厭俗之爲魅、故曰巫蠱、【作】者起也、【甘泉】宮在鄠縣、【治】平聲、【木人】木偶人也、【尤】甚也、初方士及諸神巫、多聚京師、率皆左道、惑衆變幻、女巫往來宮中、敎美人度厄、每屋輒埋木人祭祀之、至是武帝晝寢、夢木人數千、持杖擊帝、帝驚悟、遂病、乃掘之、【據】名也、【白】吿也、【廏】音救、【三輔】漢以京兆、扶風、馮翊爲三輔、【屈】音君入聲、【𣯛】音里平聲、【矯制】詐爲制詔、【逢】迎也、【湖】縣名、未詳所屬、【經】縊也、【寢郞】官掌高帝之廟、【上書】之上上聲、)○三年、匈奴寇五原酒泉、遣
<pb:KR2b0041_MJSY_002-068a>
李廣利擊之、廣利降匈奴、(【五原】郡屬山西、今豐州、)○四年、罷方士候神人者、○以田千秋爲相、封富民侯、罷議輪臺屯田、下詔深陳旣往之悔、(【輪臺】西域國名、接支渠梨國、先欲步兵屯畊於此、)○後元二年、上幸五柞宮、病篤、以霍光爲大司馬大將軍、受遺詔輔太子、上在位五十四年、改元者十有一、曰建元、元光、元朔、元狩、元鼎、元封、太初、天漢、太始、征和、後元、(【五柞宮】在扶風盩厔縣、有五柞木、因以爲名、)上雄材大略、承文景豐富之後、窮極武事、嘗謂高帝遺平城之憂、思如齊襄公、復九世之讐、數征匈奴、盡漢兵勢、匈奴遠遁、幕南無王庭、斥地立郡縣、置受降城、(【遺】音惟、【復】音伏、【九世之讐】襄公九世祖哀公、嘗爲紀侯所譖而戮于周、至襄公八年、遂伐紀而復之、【數】音朔、下並同、【幕】漠同、【無王庭】沙漠之南、無匈奴王庭、【斥】音尺、開廣也、【受降城】取受匈奴來降之義、東西中三城、全書注、東受降城本雲中郡、在楡林縣東北八里、元屬振武軍、西受降城在豐州西北八十里、今天德軍理於此城、中受降城在楡林、卽五原也、)通西域、通西南夷、東擊朝鮮、南伐粤、軍
<pb:KR2b0041_MJSY_002-069a>
旅歲起、內事土木、築上苑屬南山、建柏梁臺、作承露銅盤、高二十丈、大七圍、上有仙人掌、以方士公孫卿言神仙好樓居、作蜚廉、桂館、通天莖臺、作首山宮、作建章宮、千門萬戶、東鳳閣、西虎圈、北太液池、中有漸臺、蓬萊、方丈、瀛洲、壺梁、南玉堂璧門、立神明臺、(【屬】音蜀、【柏梁臺】在長安城北闕內、舊云、因以香柏爲梁而得名、【圍】合拱曰圍、【仙人掌】在甘泉宮通天臺上、舊云、仙人掌、擎玉杯以取雲表之露、和玉屑飮之、謂可長生、【館】音貫、【蜚廉】神禽名、謂置其像於館上、【莖】音行、卽承露金莖也、【首山宮】筌蹄云、首山屬河東蒲坂、一云、龍首山在關中、作宮其下、因名、【建章宮】在安西、【圈】音權上聲、獸闌也、【漸】音尖、取水出漸漬之義、【梁】橋也、【壁門】以玉爲飾、故曰璧門、【神明臺】自鳳閣以下至此、皆在建章宮內、)作明光宮、皆極侈靡、數巡幸、崇祠祀、修封禪、國用不給、賣武功爵級、造鹿皮幣白金、(【明光宮】在安西、【爵級】元朔六年六月、詔令民得買爵及贖禁錮免贓罪、置賞官、名曰武功爵、級十七萬、凡直三十餘萬金、【皮幣白金】以國用不足、故以白鹿皮爲幣、以薦璧、又造銀錫爲白金、)桑弘羊、孔僅之徒、作均輸平準法、興利以佐費、置鹽官算舟車、造緡錢、天下蕭然、末年盜起、
<pb:KR2b0041_MJSY_002-070a>
微輪臺一詔、漢幾不免爲秦、(【僅】音覲、【均輸】者立均輸官於京師、令遠方各以其物、如商賈所轉販者、爲賦而相灌輸也、【平準】者籠天下之貨物、貴卽賣之、賤卽買之、使富商大賈無所牟大利、而萬物不得騰踊、【佐】助也、【費】音非去聲、【鹽官】主管𣙜鹽鹵之務、【舟車】見上、【緡】音民、緝絲以貫錢也、一緡千錢、筌蹄云、千錢出算二十、蓋一緡則取稅二十也、【微】無也、【幾】音機、【不免爲秦】言若無罷輸臺屯田、下詔深陳旣往之悔、則幾與秦無異而敗矣、)所用丞相、初惟田蚡稍專、上嘗謂蚡曰、卿除吏盡未、吾亦欲除吏、後皆充位而已、(【蚡】音憤、【專】擅也、【除】授官也、【盡未】猶言盡乎未盡乎、【吾亦欲除吏】蓋給田蚡之擅權也、【充位】謂備員也、○林曰、自此之後、武帝遂攬權綱、不假借於臣下矣、)公孫弘後、國事多事、丞相連以誅死、公孫賀拜相、至涕泣不肯拜、亦卒以罪死、酷吏張湯、趙禹、杜周、義縱、王溫舒之徒、皆嘗峻用刑法、然湯等有罪、亦不貸也、其閒卜式、兒寬之屬、亦以長者見用、(【不貸】不寬假也、【兒】音倪、)汲黯獨以嚴見憚、數切諫不得畱內、爲東海守、好淸淨、臥閤內不出、而郡中大治、入爲九卿、上方招文學、嘗曰、吾欲云云、黯曰、陛下內多欲、
<pb:KR2b0041_MJSY_002-071a>
而
外施仁義、奈何欲效唐虞之治乎、上怒罷朝、曰甚矣黯之戇也、他日又曰、古有社稷臣、黯近之矣、淮南王安謀反、曰漢廷大臣、獨汲黯好直諫、守節死義、如丞相
弘等、說之如發蒙耳、黯嘗拜淮陽守、曰臣病、不能任郡事、願爲郞中、出入禁闥、補過拾遺、上曰君薄淮陽邪、吾今召君矣、顧淮陽吏民不相得、徒得君之重、臥
而治之、至淮陽、十歲竟卒、黯甚爲上所重、大將軍衞靑雖貴、上或踞厠見之、如黯不冠不見也、(【畱內】之內京師也、【東海】郡屬淮西、今海寧州、【閤】音甘入聲、【九卿】筌蹄云、入爲主爵都尉、在九卿之列、【云云】猶言如此如此、【內多欲而外施仁義】胡曰、黯此言、豈惟深中武帝病、凡人君鮮不然矣、堯舜禹湯文武、則無欲者也、自餘賢主、則能克己窒欲者也、齊小白晉重耳之徒、則內多欲而外施仁義者也、所謂欲者、或酒、或色、或貨寶、或宮室、或遊畋、或博奕、或書藝圖畫以爲文、或開土闢遠以爲武、或崇尙佛釋以爲淸、或希慕神仙以爲高、雖汚潔不齊、害有大小、皆足以變移志慮荒廢政理、雖勉於行仁、仁必不足以感人心、雖强於行義、義必不足以正民、行以其無實也、是故人君莫大乎脩身、脩身莫大乎寡欲、欲誠不行、則心虛而善入、氣平而理勝、動無非理、事無不善、唐虞之治不過乎此、【淮南王安】淮南厲王長之子、文帝六<pb:KR2b0041_MJSY_002-072a>年國廢、十六年安繼封、【發蒙】漢書注、如發物上之蒙、直取其物也、【淮陽】郡名、卽陳州、【補過拾遺】補其過失、拾其遺缺也、【爲上】之爲去聲、【踞厠】厠牀也、仲馮曰、古者見大臣、御坐爲起、踞厠者輕之也、)上
招選天下材智士、俊異者寵用之、莊助、朱買臣、吾丘壽王、司馬相如、東方朔、枚皐、終軍等、在左右、相如特以詞賦得幸、朔皐不根持論、好詼諧、上以俳優畜
之、朔嘗語上前侏儒、以爲上欲殺之、侏儒泣請命、上問朔、朔曰、侏儒飽欲死、臣朔饑欲死、伏日賜肉晏、朔先斫肉持歸、上召問令自責、朔曰、受賜不待詔、何
無禮也、拔劍斫肉、何壯也、斫之不多、何廉也、歸遺細君、又何仁也、然朔亦時直諫、有所補益、(【莊助】漢書、避明帝諱、改莊作嚴、【在左右】莊助也、朱買臣也、吾丘壽王也、司馬相如也、東方朔也、枚皐也、終軍也、皆臣姓名、【論】去聲、【好】去聲、【詼】音魁、譏戲也、【諧】合和也、【俳優】般做雜劇人也、俳音排、【語】去聲、【伏日】三伏、夏至後第三庚爲初伏、四庚爲中伏、立秋後初庚爲末伏、曆忌釋云、伏者金氣伏藏之日也、舊制、嘗以此日賜百官肉、【令】平聲、【遺】去聲、【細君】妻也、)自李少君以來、求神仙不已、文成誅而五利至、五利以文成
<pb:KR2b0041_MJSY_002-073a>
爲言、上曰、文成食馬肝死耳、及五利又誅、公孫卿等、尤見聽信、末年、帝乃悟曰、天下豈有仙人、盡妖妄耳、節食服藥、差可少病而已、(【差】楚宜切、又音敍、)漢
興雖自惠帝已除挾書之禁、文帝已廣遊學之路、然儒學終未盡盛、至帝世、董仲舒、公孫弘、皆以春秋進、兒寬亦以經術飾吏事、後又有孔安國等出、表章六經、實
自帝始、數獲祥瑞、白麟朱鴈芝房寶鼎、皆爲樂章、薦之郊廟、文章亦至帝世始盛、人以爲有三代之風焉、帝壽七十而崩、葬茂陵、太子立、是爲孝昭皇帝、(【六經】漢以詩書易禮樂春秋爲六經、【表章】者表異而章顯之也、【薦之郊廟】武帝嘗祠五畤獲白麟、幸東海獲赤鴈、幸甘泉芝草生、九莖連葉、幸汾陰得寶鼎、乃作白麟朱鴈芝房寶鼎之歌、薦于郊廟以絃歌之、【三代】夏殷周、【七十】通鑒注七十一、【茂陵】在安西府興平縣北、)

{始改元曰建元ハ、古ヨリ帝王未ダ年號アラズ、此ニ至リ始テ年號アリ、然レドモ、其實ハ、年號ノ起ル、帝ノ元鼎元年ニ在リ、元鼎ヨリ以前ノ號ハ追命スル所ナリ。
親策問之、策ハ簡ニシテ竹札ナリ、漢制、士ヲ取ルニ、政治ノ得失ヲ策ニ書シテ、之ヲ問フヲ、策問ト云フ、士各意見ヲ述ベテ、之ニ對フルヲ對策ト謂フ。
譬琴瑟不調云云ハ、琴ノ調子ノクルフ甚シキトキハ、絲ヲ解テ改メ張レバ、又彈ズベキナリ、鼓ハ琴ヲ彈ズルヲ云フ、政ヲ爲シテ行屆カザル甚シキ時ハ、必ズ制度ヲ變ジ改メテ、始テ治ムベキニ譬ヘシナリ。
賢士之所關ノ關ハ、由ルナリ。
所使承流而宣化也、郡守縣令ハ、民ノ師ト爲リ又帥ト爲リテ、上ノ恩澤ヲ承ケ繼ギテ、下ニ流シ傳ヘ、上ノ德ヲ宣ベテ、下ヲ化セシムル所ノ者ト云フナリ。
春秋大一統ハ、春秋公羊傳隱公元年春王正月ニ、何ヲ王ノ正月ト言フ、一統ヲ大ニスル也トアリ、一統ハ、萬物ノ統、皆一ニ歸スルナリ、諸侯皆統ヲ天子ニ繫ケテ、自ラ專ラニスルヲ得ザルナリ。
六藝之科、六藝ハ易詩書春秋禮樂ノ六經ヲ謂フ。
奉安車蒲輪云云、古ハ高車ニ立乘ス、安車ハ、坐乘ノ車ナリ、蒲輪ハ、蒲ヲ以テ輪ヲ裹ム、動搖セシメザルナリ、申公老人ナルヲ以テ、此車ヲ以テ迎ヘシナリ、束帛加璧ハ、絹帛ヲ卷キ束ネ、其上ニ璧玉ヲ加ヘテ、幣物ト爲シ、德ヲ尊ブナリ。
顧力行何如ハ、顧ハ念ナリ、力行ハ勉力シテ行フヲ謂フ。
徙其衆江淮閒、東甌ハ小國ニシテ、常ニ閩越ノ患ヲ被ルヲ以テ、中國ニ徙ルヲ請フ、故ニ其衆ヲ擧テ、江水淮水ノ閒ニ徙スナリ。
置五經博士ハ、秦詩書ヲ焚テ、五經ハ世ノ大禁タリ、漢興テ、稍〻復出ヅ、然レドモ皆私ニ其家ニ傳習ス、是ニ至リテ官始テ博士官ヲ置キ、公ニ講習セシム。
擧孝廉各一人、孝ハ善ク父母ニ事フル者ヲ謂フ、廉ハ淸潔ニシテ廉恥アル者ヲ謂フ。
方士ハ方術ノ士ナリ。
巧發奇中、中ハ當ルナリ、巧ニ詭異ノ言ヲ發シ、不思議ニ的中スルナリ。
祠竈則致物、竈ハかまどナリ、致物トハ、神異ノ物ヲ見出サスルナリ、蓬萊ハ、仙人ノ居ル山ナリ、海中ニ在リト云フ。
神事ハ、神仙ノ事ナリ。
當路塞、塞ハ匈奴ノ邊界ナリ、塞ノ行道ノ處ニ當ル者ヲ云フ。
夜郞侯聽約、夜郞ハ南夷ノ國ナリ、其酋長自ラ侯ト稱ス、唐蒙漢ノ威德ヲ喩シ、吏ヲ置クヲ以テス、夜郞侯之ニ從ヒ、漢ニ屬ス、故ニ郡ト爲ス。
爲徼、徼モ塞ニ同ジ、邊界ナリ、司馬相如、木ヲ以テ栅ヲ水中ニ作リ、以テ蠻夷ノ界ト爲ス。
縣次續食云云、計ハ會計簿ヲ上ル使者ナリ、郡國每歲京師ニ至リ之ヲ上ラシム、偕ハ俱ナリ、召徵スル所ノ人ヲシテ、上計使者ト俱ニ來ラシメ、每縣次第ニ其食ヲ給セシムルナリ、縣字ノ注誤ナリ。
待詔ハ、才技ヲ以テ徵召セラレシ人、未ダ正官アラズ、後命ヲ待ツナリ、金馬門ハ、官署ノ門ナリ。
弘仄目事之、灰ハ側ナリ、弘固ニ事フト雖モ、之ヲ惡ミ、正目ニ視ズ、目ヲ側ダテテ視ル也。
初算商車ハ、商賈ノ車船、是ヨリ先、未ダ稅アラズ、是ニ至リ始テ之ヲ算シテ稅ヲ起スナリ。
陛下何威而不成云云、徐樂ノ上書ハ、前ニ土崩瓦解ノ形勢ヲ述ベテ、末ニ陛下天然ノ質、寬仁ノ資ニシテ、而テ誠ニ天下ヲ以テ務ト爲セバ云云、何ヲ威シテ成ラザラン、何ヲ征シテ服セザランヤト結ビシナリ、唯此二句ノミヲ舉ゲテハ、其意通ジ難シ。
開東閤以延賢人、閤ハ小門ナリ、東向ニ之ヲ聞キ、庭ニ當ル門ヲ避ケテ、賓客ヲ延見シ、以テ己ノ屬吏ニ別ツナリ。
滇國ハ、今ノ雲南省ナリ。
渾邪王降云云、渾邪ハ匈奴ノ屬王ノ號ナリ、屬國ハ、其故俗ニ因テ屬國ト爲リ、未ダ中國ト雜處セズ。
元鼎二年ハ誤ナリ、事元狩四年ニアリ、西域始通ノ上、元鼎二年ヲ加フベシ。
單于臺ハ、單于冒頓ノ築ク所ナリ、北闕ハ、未央宮ノ前殿ナリ。
作太初曆以正月爲歲首ハ、是ヨリ先、漢、秦制ニ因リ、十月ヲ以テ歲首ト爲ス、是ニ至リ曆法ヲ定メ正朔ヲ改メ、夏正ヲ用ヒ、正月ヲ以テ歲首ト爲ス、夏正ハ、夏ノ世ノ正朔ナリ。
幽武置大窖中、幽ハ囚ナリ、窖ハ穴倉ナリ、舊米粟ノ窖ニシテ空シキモノナリ。
羝乳乃得歸、羝ハ牡羊ナリ、牡羊ハ產乳スベカラズ、故ニ此言ヲ設テ、其事ヲ絕ツヲ示スナリ。
遣使者衣繡衣ハ、直指使者ト號ス、衣スルニ繡ヲ以テスルハ、之ヲ尊寵スルナリ。
巫
蠱事作、巫ハみこ、說文ニ、祝ナリ、女能ク無形ニ事ヘ、舞ヲ以テ神ヲ降ス者ト見ユ、蠱ハ惑ナリ、巫ヲシテ祀祭祝詛セシメテ、人ヲ惑ハスヲ謂フ、是時方士及
ヒ諸神巫、多ク京師ニ聚リ、率ネ皆左道ヲ執テ、衆ヲ惑ハシ、女巫宮中ニ往來シテ、宮人ニ厄ヲ祓フヲ敎ヘ、木偶人ヲ埋メテ之ヲ祭ラシム、因テ妬忌恚詈シテ、
互ニ相訐キ、上ヲ祝詛スト爲シ、後宮大臣誅セラルル者甚多シ、故ニ事作ルト云フ、作ハ起ナリ、左道ハ、邪道ヲ謂フ、右ヲ貴ト爲ス、故ニ正道ヲ右ト爲シ、不
正道ヲ左ト爲ス。
以江充云云、江充嘗テ太子據及衞皇后ト隙アリ、故ニ讒誣シテ木人ヲ得ル尤多シト言フ、木人ハ人形ナリ、漢書ニ桐木人トアリ。
中廏ハ、天子ノ廏ニシテ、車馬ヲ置ク所ナリ。
至湖自經死、湖ハ縣ノ名、京兆ニ屬ス、經ハ縊ナリ、繩ヲ引テ其頸ヲ經、之ヲ自經ト謂フ。
歸來望思之臺ハ、己望ンデ之ヲ思ヒ、太子ノ魂ノ歸來ルヲ冀フ意ニテ、臺ニ名ケシナリ。
注指體卽藥毒害人云云、蠱ハ毒蟲ニシテ、人ノ體ヲ指スヤ、直ニ其毒氣ノ人ヲ害スル者ナリ、猶巫ノ符ヲ行ヒ、俗ヲ厭伏シテ、人ヲ魅惑スル如シ、故ニ巫蠱ト曰フトノ意ナリ、厭ハ壓伏スルナリ、魅ハ怪物ニシテ、好ンデ人ヲ惑ス者ナリ。
罷方士候神人者、候ハ伺望ナリ、神ニ伺ヒ、人ノ吉凶ヲ吿グル等ノ事ヲ云フ。
罷議輪臺屯田云云、輪臺ハ、西域ノ地名ナリ、是ヨリ先、桑弘羊等屯田ノ卒ヲ輪臺ニ遣リ、以テ西國ヲ威スルヲ請フ、武帝屢兵ヲ起シ民ヲ苦メ、西域ヲ擊ツヲ悔イ、因テ其議ヲ罷メ、詔ヲ下セシナリ。
復九世之讐ハ、公羊傳、莊公二年ニ見ユ、注ニ詳ナリ。
賣武功爵級ハ、級十一アリ、爵一級ヲ賣ル、値錢十七萬、此ヨリ以上、級每ニ二萬ヲ加フ、萬錢ハ一金ナリ、合テ三十餘萬ヲ成ス。
造鹿皮幣白金ハ、時ニ禁苑ニ白鹿アリ、而テ少府ニ銀錫多シ、因テ白鹿皮方一尺ヲ以テ、緣ニ色采ヲ爲シ、皮幣ヲ造ル、値四十萬ナリ、朝覲聘享スル者必ズ皮幣ヲ以テ璧ニ薦キ、然ル後行フヲ得、又銀錫ヲ造リテ、白金三品ト爲ス、大者其文ヲ龍ト爲シ、値三千、次者其文ヲ馬ト爲シ、値五百、小者其文ヲ龜ト爲シ、値三百ナリ。
作
均輸平準法、均輸トハ、官大農令ニ屬シ、諸州郡當ニ官ニ輸スベキ所ノ者、皆其土地ノ饒キ所ヲ輸サシメ、其所在ノ時價ヲ平カニシ、官自ラ無キ所ノ地ニ轉遷シ
テ之ヲ賣ル、乃チ輸者既ニ便ニシテ、官利アリ、平準ハ、官ニ令丞アリ、亦大農令ニ屬シ、署ヲ京師ニ置ク、其法ハ注ニ詳ナリ、牟ハ取ナリ。
置鹽官云云ハ、鹽鐵官ヲ置キ、民私ニ鐵器ヲ鑄鹽ヲ煮ルヲ禁ジ、之ヲ犯ス者ハ、其左趾ヲ釱ス、釱ハ鐵ヲ以テ之ヲ爲リ、其左足ニ著ケテ刖刑ニ代フルナリ、算舟車ハ、民ノ小車、若クハ船五丈以上ヲ有スル者、其稅ヲ納ム、造緡錢ノ緡ハ絲ナリ、以テ錢ヲ貫ク、一貫千錢ニシテ、算稅二十ヲ出ス、注管𣙜鹽鹵ノ𣙜ハ、水上ニ木ヲ橫ヘテ渡ルナリ、獨リ官之ヲ置キ、道路ニ木ヲ設テ𣙜ト爲ス如ク、獨リ利ヲ取ルナリ。
吾欲云云、云云ハ、此ノ如ク此ノ如クト言フ如シ、史其辭ヲ略スルノミ、唐虞ハ堯舜ナリ、戇ハ愚ナリ。
如發蒙耳、蒙ハ物ノ上ニ蒙ムリ覆ヒアル者ヲ云フ、之ヲ發キ去ルハ、其易キヲ云フ。
吾今召君ハ、吾直ニ召還スベキヲ言フ、得君之重ノ重ハ、威アリテ重キナリ。
踞厠見之ハ、厠ハ牀ノ邊側ナリ、古ヘ大臣ヲ見レバ、天子坐ヨリ立チテ之ヲ見ル、今牀ニ居テ見ルハ、之ヲ輕ンズルナリ。
不根持論ハ、其議論根據スル所ナキヲ言フ、詼諧ハ戲謔アリ。
侏儒ハ、容貌短小ナリ、上ノ廏馬ヲ掌ドル、時ニ東方朔俸祿薄シ、故ニ侏儒ヲ紿キテ之ヲ言フ、是ヨリ稍親近スルヲ得タリ。
注般做雜劇人、般ハ旋ナリ、做ハ作ニ同ジ、蓋シ般旋舞踏スルヲ云フ。
食馬肝死耳、走馬ノ肝ハ、氣熱シテ毒盛ンナリ、故ニ之ヲ食フ人ヲ殺ス、文成ヲ誅セシヲ隱シテ之ヲ言フ。
除挾書之禁ハ、秦始皇書ヲ焚キ、人ノ書ヲ挾ムヲ禁ズ、漢惠帝ノ時、始テ其令ヲ除ク。
以經術飾吏事ハ、經學ノ術ヲ采リ用ヒ、以テ吏治ノ事ヲ文飾スルナリ。
皆爲樂章云云ハ、音樂ニ合フ歌ニ作リ、郊廟ノ祭ノ時之ヲ歌フ、郊ハ天ヲ祭リ、廟ハ祖先ヲ祭ルナリ。}

〔孝昭皇帝〕名弗陵、母鉤弋夫人、趙氏、娠十四月而生、武帝
<pb:KR2b0041_MJSY_002-074a>
命其門曰堯母門、年七歲、體壯大多知、武帝欲立之、察羣臣、惟霍光忠厚、可任大事、使黃門畫周公負成王朝諸侯、以賜光、(【鉤弋】宮名、【堯母門】昔堯母亦娠十四月生堯、【知】音智、【黃門】筌蹄、宦官曰黃門、【負成王】負其扆也、通鑒曰、周公南面負扆、以朝諸侯、○陳曰、武帝處置後事、優游暇豫、非人所及、前世人主、如成王顧命、事已不可及、若魏明帝執司馬懿手、託以後事、又指齊王芳以示之、唐太宗命高宗、以召李世勣而用之、皆是胷中放不暇、是以如此、武帝只於平時見破霍光、令人畫周公負成王以與之、措置了泰然無事、彌畱之際、二三公拜受詔床下、略無一言、它日羣臣俯首聽命於顧命大臣、不敢一人有議論者、以武帝見之之明也、)譴責鉤弋夫人賜死、曰古國家所以亂、由主少母壯、驕淫自恣也、(【譴】音遣去聲、【少】去聲、○胡曰處難處之事、非聖人莫能也、若周公之於管蔡、魯國之於哀姜是也、鉤弋夫人、不聞其罪、而預防婬亂而殺之、過矣、漢武爲幼子遠慮、獨無善處之道乎、苟能據春秋之大義、妾母不得稱后、母后不得臨朝、播吿之、修著爲漢法、藏之宗廟、責在大臣、鉤弋雖欲竊位驕恣、烏乎敢乎、武帝此擧、斷則有矣、未盡善也、)明年武帝崩、遂卽位、燕王旦以長不得立謀反、赦弗治、黨與伏誅、(【旦】武帝第三子、【治】平聲、【與】如字、【伏誅】說見下文、)○始元六年、蘇武還自匈奴、武初徙北海上、掘野鼠、去草實而食之、臥起持漢節、李陵謂武曰、人
<pb:KR2b0041_MJSY_002-075a>
生如朝露、何自苦如此、陵與衞律降匈奴、皆富貴、律亦屢勸武降、終不肯、漢使者至匈奴、匈奴詭言武已死、漢使知之、言天子射上林中得鴈、足有帛書、云武在大澤中、匈奴不能隱、乃遣武還、武畱匈奴十九年、始以强壯出、及還須髮盡白、拜爲典屬國、(【去】上聲、【詭】過委切、詐也、【須】鬚同、【典屬國】官主蠻夷屬國、屬音燭、○胡曰、卜式爲齊相、一言中主意、遂登三公、雋不疑乃布衣、用繡衣薦、卽拜刺史、武帝故事、光所見也、蘇子卿持節十九年、竟不辱命、考其在匈奴中、對辭處義、皆有本末、非出於一時慷慨、輕生易死之所爲、眞志士仁人也、豈在卜雋之比乎、光執國大權、式序在位、宜加顯賞、以勸其臣、設不亟除御史大夫、猶當處之九卿、然祇加典屬國之命、謂武曉習蠻戎事、實則實矣、不幾於玩乎、厥後招致譏誚亦不虛得矣、)○左將軍上官桀子安、爲霍光婿、生女、立爲皇后、桀與安自以后之祖父、乃不若光以外祖專制朝事、桀與光爭權、時鄂國蓋長公主、爲所愛丁外人求封侯、不許、怨光、燕王旦自以帝兄、常怨望、御史大夫桑弘羊、爲子弟求官、不得、亦怨望、於是皆與
<pb:KR2b0041_MJSY_002-076a>
旦
通謀、詐令人爲旦上書、言光出都肄郞羽林、道上稱蹕、擅調益莫府校尉、專權自恣、疑有非常、候光出沐日奏之、桀欲從中下其事、弘羊當與大臣共執退光、書
奏、帝不肯下、明旦光聞之、止畫室中不入、上問、大將軍安在、桀曰、以燕王吿其罪、不敢入、詔召大將軍、光入、免冠頓首謝、上曰、將軍之廣明都郞、屬耳、
調校尉以來、未能十日、燕王何以得知之、且將軍爲非、不須校尉、是時元鳳元年、帝年十四、尙書左右皆驚、而上書者果亡、捕之甚急、桀等懼白上、小事不足
遂、上不聽、後桀黨有譖光者、上輒怒曰、大將軍忠臣、先帝所屬、以輔朕身、敢有毀者坐之、自是無敢復言、桀等謀令長公主置酒請光、伏兵挌殺之、因廢帝而立
旦、安又謀、誘旦至誅之、廢帝而立
<pb:KR2b0041_MJSY_002-077a>
桀、會有知其謀者、以聞、捕桀安弘羊等、幷宗族盡誅之、蓋主與旦皆自殺、(【上官桀】上官姓、桀名也、【若】順也、【鄂國】在武昌、【蓋】音甘入聲、【長公主】昭帝姊、長音張上聲、【爲所】之爲、【爲旦】之爲並去聲、【丁外人】丁姓、外人名也、【光出都肄郞羽林云云】肄音異、孟康曰、都試也、肄習也、總閱試習武備也、羽林者親軍官也、師古曰、羽林亦宿衞之官、疾如羽、多如林也、言光之出、本爲閱視軍士、而於道上僭用天子警蹕之制也、【調】去聲、【莫府校尉】莫與幕通、幕府者帥府也、武帝嘗令衞靑伐匈奴、大克、卽日拜大將軍於幕中、故曰幕府、言光自擅調選、增益幕府校尉官也、【下其事】下公卿講義其事、後倣此、【畫室】雕畫之室、【廣明】師古曰、亭也、【屬耳】屬通鑒作近、言光往廣明亭、都肄郞之事甚近、【不須校尉】言如以光調益校尉爲非、則可不必調益、【尙書】尙音常、官掌出納王命、敷奏萬機、【不足遂】不足追究、【以聞】奏也、○李德裕曰、人君之德莫大於至明、明以照姦、則百邪不能蔽矣、漢昭帝是也、周成王有慙德矣、高祖文景俱不如也、)○四年、傅介子使西域、誘樓蘭王刺殺之、馳傳詣闕、以其爲匈奴反閒也、(【使】去聲、【刺】音次、【傳】音專去聲、【爲】去聲、【閒】音㵎、)○元平元年、帝年二十一而崩、在位十四年、改元者三、曰始元、元鳳、元平、霍光爲政、與民休息、天下無事、昌邑王賀、哀王髆之子、武帝孫也、光迎賀入卽位、尊皇后爲皇太后、賀淫戲無度、光奏廢之、
<pb:KR2b0041_MJSY_002-078a>
迎立武帝曾孫、是爲中宗孝宣皇帝、(【十四年】案紀年、改元秖十三年、而此云十四年者、蓋卽位二年方始改元、則在位實十有四年、後多倣此、【昌邑】國在濰州、【髆】音博、)

{使黃門畫周公云云、黃門ハ、職親近ニ任ジ、天子ニ供スル百物、皆其署中ニ在リ、故ニ亦畫工ア
リ、負ハ之ヲ背ニスト言フガ如シ、周公冢宰ニ位シ、成王年幼ナルヲ以テ、王ニ代リ國ニ當リ、南面シテ扆ヲ負ウテ、以テ諸侯ヲ朝ス、扆ハ狀屛風ノ如ク、高サ
八尺、天子、諸侯ヲ見ル時、之ヲ負ウ立ツ、今武帝之ヲ畫キ、霍光ニ賜フハ、光ヲ以テ周公ニ比スルナリ。
掘野鼠去草實、去ハ弆ニ通ズ、藏ナリ、野鼠ヲ掘リテ之ヲ食ヒ、草實ハ之ヲ弆藏シテ、儲ヘ置クナリ。
持漢節、節ハ使ニ往ク時、朝廷ヨリ賜フ所ノ信節ナリ、杖ノ如クシテ、旄ヲ以テ之ヲ飾ル。
乃不若光云云ハ、注若順也蓋誤ル、若ハ如ナリ、如カザルヲ云フ。
鄂國蓋長公主ハ武帝ノ女、鄂國ニ封ゼラレ、蓋侯ノ夫人ト爲ル、長公主ハ帝ノ姊妹ノ稱也、蓋主ハ昭帝ノ姊ナリ。
都肄郞羽林、都ハ試ナリ、肄ハ習ナリ、大閱シテ武備ヲ試習スルヲ謂フ、郞ハ侍御親軍ノ官、羽林亦宿衞ノ官ナリ、道上稱蹕ハ、光軍士ヲ閱視スル爲ニ出デ、道上ニ於テ僭シテ天子警蹕ノ制ヲ用フト言フ。
擅調益莫府校尉、調ハ選ブナリ、莫ハ幕ト通ズ、大將軍府ヲ幕府ト曰フ、校尉ハ其武官ナリ、光擅ニ選デ校尉ヲ益スヲ言フ。
出沐日ハ、假ヲ吿テ家ニ歸ルヲ沐日ト曰フ。
桀欲從中下其事云云ハ、霍光出沐シテ禁中ニ在ラザルヲ伺ヒ、上官桀禁中ヨリ、其事ヲ有司ニ下ダシテ議セシメ、桑弘羊其議ヲ固執シテ、光ヲ退ケントスルナリ。
畫室中ハ、卽武帝光ニ賜フ所ノ周公負成王ノ圖畫ノ在所ルナリ。
之廣明都郞屬耳、廣明ハ亭名、之ハ往ナリ、屬ハ近ナリ、近日ノ事ト言フ。
將軍爲非云云ハ、將軍反セント欲セバ、容易ニシテ、校尉ヲ益スヲ用ヒザルナリ。
尙書ハ、官名、殿中ニ在リテ書ヲ發スルヲ主ル、尙ハ猶主ノ如シ。
小事不足遂、遂ハ猶竟ノ如シ、窮竟スルヲ須ヒザルヲ言フ、窮詰スレバ、累ノ身ニ及ブヲ恐ル。}

〔孝宣皇帝〕初名病已、後改名詢、武帝之曾孫也、初戾太子據、納史良娣、生史皇孫進、進生病已、數月遭巫蠱事、
皆繫獄、望氣者言、長安獄中有天子氣、武帝遣使、令盡殺獄中人、丙吉時治獄、拒不納、曰佗人無辜尙不可、況皇曾孫乎、使者還報、武帝曰、天也、及長、高材
好學、亦喜游俠、俱知閭里姦邪、吏治得失、昭帝元鳳中、泰山有大石自起立、上林有僵樹復起、蠶食其葉、曰公孫病已立、及賀廢病已年十八矣、光等奏、病已躬
節儉、慈仁愛人、可以嗣孝昭後、迎入卽位、旣立、六年、霍光卒、始親政、(【已】音以、【良娣】漢書注、女官也、太子有妃、有良娣、有孺子、此三等、娣音弟、【史皇孫進】從母姓、故曰史、【使】去聲下同、【令】去聲、【治】平<pb:KR2b0041_MJSY_002-079a>聲、【辜】音孤、罪也、【吏治】之治去聲、【僵】音姜、仆也、【公孫病已立】公孫謂樹也、言樹已仆、而再立、此蓋當時之讖語也、)○地節三年、路溫舒上書言、秦有十失、其一尙存、治獄之吏是也、俗語曰、畫地爲獄、議不入、刻木爲吏、期不對、此悲痛之辭、願省法制、寬刑罰、則太平可興、上爲置廷尉平、獄刑號爲平矣、(【上書】之上上聲、【十失】羞文學一也、好武勇二也、賤仁義之士三也、貴治獄之吏四也、正言者謂之誹謗五也、遏過者謂之妖言六也、先王法服不用於世七也、忠良切言皆鬱於胷八也、譽䛕之聲日滿於耳九也、虛美熏心、實行不立十也、【治】平聲、【議不入】雖非眞獄且以不入爲幸、【期不對】雖非眞吏、且以不對爲幸、【省】音生上聲、【上爲】之爲去聲、【廷尉平】官掌平刑獄、)○膠東相王成、勞來不怠、治有異績、賜爵關內侯、(【膠東】王寄立、景帝第九子、【相】去聲、【勞來】並去聲、來徠同、亦勞也、朱曰、勞者勞之、來者來之、【治】去聲、【賜爵關內侯】賜爵者、但賜其爵、而非實封也、後皆倣此、)○魏相爲丞相、丙吉爲御史大夫、(【魏相】魏姓、相名、)○四年、霍氏謀反、伏誅、夷其族、吿者皆封列侯、初霍氏奢縱、茂陵徐福上疏言、宜以時抑制、無使至亡、書三上、不聽、至是人爲徐生上書曰、客有過主
<pb:KR2b0041_MJSY_002-080a>
人、
見其竈直突、傍有積薪、謂主人、更爲曲突、速徙其薪、主人不應、俄失火、鄕里共救之、幸而得息、殺牛置酒、謝其鄕人、人謂主人曰、鄕使聽客之言、不費牛
酒、終無火患、今論功而賞、曲突徙薪無恩澤、焦頭爛額爲上客邪、上乃賜福帛、以爲郞、帝初立謁高廟、霍光驂乘、上嚴憚之、若有芒刺在背、後張安世代光參
乘、上從容肆體甚安近焉、故俗傳、霍氏之禍萌於驂乘、(【上疏】之上上聲、【三上】【上書】之上並同、【爲徐】之爲去聲、【過】音戈、【直突】堗同、竈囱也、直則不能藏火、【更】音庚、【曲突】其突曲則可藏火、【俄】頃也、【鄕使】之鄕音向、【焦】燋同、傷火也、【驂乘】乘去聲、凡乘車、尊者居左、御者居中、又一人居右爲駿乘、【芒刺】芒禾穎、刺音次、針也、【從】音促平聲、)○北海太守朱邑、以治行第一、入爲太司農、渤海太守遂、入爲水衡都尉、先是渤海歲饑、盜起、選遂爲太守、召見、何以治盜、遂對曰、海濱遐遠、不沾聖化、其民飢寒、而吏不恤、使陛下赤子、
<pb:KR2b0041_MJSY_002-081a>
盜
弄兵於潢池中耳、今欲使臣勝之邪、將安之也、上曰、選用賢良、固欲安之、遂曰、治亂民如治亂繩、不可急也、願無拘臣以文法、得便宜從事、上許焉、乘傳至渤
海界、郡發兵迎、遂皆遣還、移書罷捕、諸持田器者爲良民、持兵者乃爲盜、遂單車至府、盜聞卽時解散、民有持刀劍者、使賣劍買牛、賣刀買犢、曰何爲帶牛佩
犢、勞來巡行、郡中皆有蓄積、獄訟止息、至是召入、(【北海】郡屬山東、今益都府、【治行】之行去聲、【太司農】九卿之一、主治藏者也、【渤海】郡屬山東、今濱州、【水衡都尉】官掌上苑、【見】音現、【治】平聲、下並同、【恤】賑也、【赤子】嬰兒、喩民也、【潢】音黃、積水曰潢、【傳】音專去聲、【罷捕】罷逐捕盜賊吏、【單車】傳車又曰單車、【解】音蟹、【犢】牛稚曰犢、【何爲】之爲去聲、【勞】去聲、【來】去聲、【蓄】音充入聲、)○元康元年、殺京兆尹趙廣漢、初廣漢爲潁川太守、潁川俗、豪傑相朋黨、廣漢爲缿項筩、受吏民投書、使相吿訐、姦黨散落、盜賊不得發、由是入爲京兆尹、尤善爲鉤距、以得
<pb:KR2b0041_MJSY_002-082a>
其情、閭里銖兩之姦皆知、發姦擿伏如神、京兆政淸、長老傳、自漢興、治京兆者、莫能及、至是人上書言、廣漢以私怨論殺人、下廷尉、吏民守闕號泣者數萬人、竟坐要斬、廣漢廉明威制豪强、小民得職、百姓追思歌之、(【京兆尹】京兆三輔一、今安西府、屬陝西、尹其官名、【潁川】郡屬河南、今許州、【缿筩】顏師古曰、若今盛錢藏瓶、爲小孔、可入而不可出、用受書、令投於中、【訐】音結、面相斥曰訐、論語注、訐謂攻發人之陰私也、【散落】落聚也、散落者其聚解也、【鉤距】晉灼曰、鉤致、距閉也、言鉤得其隱伏之情、而距塞其欺誑之說也、【銖】音殊、十絫爲銖、二十四銖爲兩、【擿】音剔、擿挑、【伏】隱也、謂發明姦邪、推究隱伏、如有神見、【長】音張上聲、【上】上聲、【論】去聲、【號】音豪、【要】音腰、)○以尹翁歸、爲右扶風、翁歸初爲東海太守、過辭廷尉于定國、定國欲託邑子、語終日、竟不敢見、曰此賢將、汝不任事也、又不可干以私、以治郡高第、遂入治、常爲三輔最、(【右扶風】三輔之一、今鳳翔府、屬陝西、【過】音戈、【欲託邑云云】託寄囑也、子男子之稱、邑子者、同邑之子也、定國東海人、故欲以邑子爲翁歸託也、見音現、不放以邑子見翁歸也、【賢將】漢制、太守嘗兼武事、故曰賢將、【汝不任事云云】言邑子之託、不足爲翁歸任、又不可以私意託之、此蓋定國退與邑子之語也、【入治】翁歸竟以東海治第高、遂乃<pb:KR2b0041_MJSY_002-083a>入治扶風、【三輔最】扶風治效、常爲京兆馮翊之最、最、通鑒注、上功曰冣、)○
二年、上欲因匈奴衰弱、出兵擊其右地、使不復擾西域、魏相諫曰、救亂誅暴、謂之義兵、兵義者王、敵加於己、不得已而起者、謂之應兵、兵應者勝、爭恨小故、
不忍憤怒者、謂之忿兵、兵忿者敗、利人土地貨寶者、謂之貪兵、兵貪者破、恃國家之大、矜人民之衆、欲見威於敵者、謂之驕兵、兵驕者滅、匈奴未有犯於邊境、
今欲興兵入其地、臣愚不知此兵何名者也、今年計子弟殺父兄、妻殺夫者、二百二十二人、此非小變、左右不憂、乃欲發兵報纖芥之忿於遠夷、殆孔子所謂吾恐季孫
之憂、不在顓臾、而在蕭牆之內、上從相言、(【右地】案、全書、今甘肅永昌府、乃漢匈奴之右地、右西也、凡天下以東爲左、以西爲右、【王】去聲、【己】音紀、【已】音以、【矜】誇也、【纖芥】草芥、喩輕杪也、【殆】近也、【顓臾】魯附庸國、在今沂州費縣、【蕭牆之內】鄭康成曰、蕭之爲言肅也、牆謂屛也、君臣相見之禮、至屛而加肅恭焉、是以謂之蕭牆也、【上從相言】此一節、舊本誤在蓋寬<pb:KR2b0041_MJSY_002-084a>饒奏封事下、寬饒誤在二疏乞骸骨下、二疏誤在尹翁歸爲右扶風下、先零羌畔誤在此下、今悉依通鑒、𨤲而正之、庶無訛謬相承之惑也、)○
三年、太子太傅疏廣、與兄子太子少傅疏受、上疏乞骸骨、許之、加賜黃金、公卿故人、設祖道、供張東門外、送者車數百兩、道路觀者皆曰、賢哉二大夫、旣歸、
日賣金共具、請族人故舊賓客、相與娛樂、不爲子孫立產業、曰賢而多財、則損其志、愚而多財、則益其過、且夫富者衆之怨也、吾不欲益其過而生怨、(【少傅疏受】少傅官名、周官少師、少傅、少保曰三孤、疏音疎、姓也、受名也、【上】上聲、【上疏】之疏去聲、【乞骸骨】乞致仕、使骸骨歸葬於鄕土也、【祖道】古之行者、必有祖道之祭、祭畢、處者送之、飮於其側、而後行也、【供張】陳設也、供音恭去聲、張音帳、【兩】音亮、一車兩輪曰兩、【共】供同、【爲】去聲、【夫】音扶、)○神爵元年、先零與諸羌畔、上使問後將軍趙充國、誰可將者、充國年七十餘、對曰、無踰老臣、復問、將軍度羌虜何如、當用幾人、充國曰、兵難遙度、願至金城、圖上方略、乃詣金城、上屯田奏、願罷騎兵、
<pb:KR2b0041_MJSY_002-085a>
畱步兵萬餘、分屯要害處、條不出兵畱田便宜十二事、奏每上、輒下公卿議、初是其計者什三、中什五、最後什八、魏相任其計、可必用、上從之、(【元】舊本作三非、【先零】羌種名、【度】音堂入聲、下同、【金城】郡屬鞏昌、今蘭州、【圖上】之上上聲、下並同、【要害處】嶮阻之處、在我爲要、在彼爲害、【條不出兵】條約也、謂約束兵備、而不出也、【十二事】大略一言、屯田致穀、威德並行、二言、據其肥饒、以待其畔、三言使民不失農業、四言、罷騎兵、以省大費、五言、令士卒循河湟漕穀、六言、以閑暇繕治郵亭、七言、不出兵、坐得必勝之理、八言、無經阻遠、迫死傷之害、九言、不損威武、虜難乘閒、十言、無驚動河南大开小开、使生佗變之憂、十一言、治湟陿中道橋、以制西域、十二言、息徭役以戒不虞、【什三】什與十通、什三者十中有三、後凡如什五什六七之類者倣此、)○二年、司隷校尉蓋寬饒、奏封事、上以爲怨謗、下吏、寬饒自剄、(【司隷校尉】官掌總部河南、河內、右扶風、左馮翊、京兆、河東、弘農七郡之改、故曰司隷校尉、【蓋】音甘入聲、【封事】上書言事、)○三年、丞相魏相薨、故事、上書者皆爲二封、署其一曰副、領尙書者先發副封、所言不善屛去不奏、自霍光薨後、相卽白、去副封、以防壅蔽、及爲相、好觀漢故事、及便宜章奏、數條漢興以來、便宜行事、及賢臣
<pb:KR2b0041_MJSY_002-086a>
賈誼晁錯董仲舒等所言、請施行之、敕掾吏案事郡國、及休吿從家還至府、輒白四方異聞、或有逆賊風雨災異、郡不上、相輒奏言之、與御史大夫丙吉、同心輔政、上皆重之、至是吉代爲丞相、(【故事】舊制也、【上書】之上上聲、下同、【二封】一樣二本、【署】書也、【尙】音常、【屛】音丙、【去】上聲、下同、【好】去聲、【所言】事皆見上、【掾史】臺省吏曰掾史、【郡國】分案巡事諸郡、【休吿】吿假歸也、【不上】不上言也、)吉尙寬大好禮讓、嘗出、逢羣鬭死傷、不問、逢牛喘、使問逐牛行幾里矣、或譏吉失問、吉曰、民鬭京兆所當禁、宰相不親細事、非所當問也、方春未可熱、恐牛暑故喘、此時氣失節、三公調陰陽、職當憂、人以爲知大體、(【上】尙同、【喘】音川、疾息也、【暑】熱也、)○五凰元年、殺左馮翊、韓延壽、延壽爲吏、好古敎化、由潁川太守、入爲馮翊、民有昆弟相訟、延壽閉閤思過、訟者各悔、不復爭、郡中翕然相敕厲、恩信周徧、復莫有詞
<pb:KR2b0041_MJSY_002-087a>
訟、民吏推其至誠、不忍欺紿、至是坐事棄市、百姓莫不流涕、(【馮】音憑、【翊】音弋、三輔之一、今同州、屬陝西、【閤】音甘入聲、【思過】有幸爲郡表率、不能宣明敎化、至令民有骨肉爭訟、咎在馮翊之語、【翕】音吸、盛也、【敕厲】敕戒勉厲、【坐事】事見通鑒、)○
三年、丙吉薨、黃霸爲丞相、霸嘗爲潁川太守、吏民稱神明不可欺、力敎化後誅罰、長史許丞、老病聾、督郵白欲逐之、霸曰、許丞廉吏、雖老尙能拜起、重聽何
傷、數易長史、送故迎新之費、及姦吏因緣、絕簿書盜財物、公私費耗甚多、所易新吏、又未必賢、或不如其故、徒相益爲亂、凡治道去其太甚者耳、霸以外寬內
明、得吏民心、治爲天下第一、至是代吉、霸材長於治民、及爲相、功名損治郡時、(【長史】之長音張上聲、長史官主佐郡、卽郡丞也、又曰治中、又曰別駕、【督郵】官主糾察郡吏、卽郡錄事也、今廢此職、【數】音朔、【易】音亦、下同、【治道】之治去聲、【去】上聲、【治民】之治平聲、下並同、)○四年、太司農耿壽昌白、令邊郡皆築倉、穀賤、增價而糴以利農、穀貴、減
<pb:KR2b0041_MJSY_002-088a>
價而糶以利民、名曰常平倉、(【令】去聲、【糴】音笛、【糶】音挑去聲、)○
殺前光祿勳楊惲、惲廉潔無私、人上書吿惲爲妖惡言、免爲庶人、惲家居、治產自娛、其友孫會宗戒之、惲報曰、過大行虧、常爲農夫以沒世、田家作苦、歲時伏
臘、烹羊炰羔、斗酒自勞、酒後耳熱、仰天拊缶而呼嗚嗚、其詩曰、田彼南山、蕪穢不治、種一頃豆、落而爲萁、人生行樂耳、須富貴何時、淫荒無度、不知其不可
也、人上書吿、惲驕奢不悔、下廷尉案、得所與會宗書、帝見而惡之、以大逆無道要斬、(【光祿勳】九卿之一、掌宿衞宮掖、卽光祿卿也、武帝改曰光祿勳、【惲】音醞、【上】上聲、下同、【行虧】之行去聲、【伏臘】伏伏日、見前、臘案曆書云、冬至後第三戌日爲臘日、【炰】炮同、【勞】去聲、【嗚嗚】聲也、【穢】於廢切、惡草也、【頃】音傾上聲、【萁】音其、豆莖也、【樂】音洛、【惡之】之惡音烏去聲、【要】音腰、○司馬温公曰、以孝宣之明、魏相丙吉爲丞相、于定國爲廷尉、而趙、蓋、韓、楊之死、皆不厭衆心、惜哉、其爲善政之累大矣、周官司寇之法、有議賢議能、若廣漢、延壽之治民、可不謂能乎、寬饒、惲之剛直、可不謂賢乎、然則雖有死罪、猶將宥之、況罪不足以死乎、)○甘露元年、公卿奏、京兆尹張
<pb:KR2b0041_MJSY_002-089a>
敞、渾之黨友、不宜處位、上惜敞材、寢其奏、敞使掾絮舜有所案驗、舜私歸曰、五日京兆耳、安能復案事、敞聞舜語、卽收繫獄、竟致其死、後爲舜家所吿、敞上書從闕下亡命歲餘、京師枹鼓數警、上思敞能、復召用之、(【敞】音昌上聲、【處】音杵、【寢其奏】不擧行也、【絮】女乎切、又音如、姓也、【五日】謂敞有章劾、三五日當免、【爲】去聲、【上書】之上、上聲、【亡命】逃也、【數】音朔、【警】驚也、)○
黃霸卒、于定國爲丞相、定國父于公、初爲獄吏、東海有孝婦、寡居不嫁、以養其姑、姑以年老妨婦嫁、自經死、姑女吿婦迫死其母、婦不能辯、自誣伏、于公爭之
不能得、孝婦死、東海枯旱三年、後太守來、公言其故、太守祭孝婦冢、遂雨、于公治獄有陰德、令高大門閭、容駟馬車、曰吾後世必有興者、子定國、以地節元年
爲廷尉、朝廷稱之曰、張釋之爲廷尉、天下無冤民、于定國爲廷尉、民自
<pb:KR2b0041_MJSY_002-090a>
以不冤、至是由御史大夫代霸、(【養】音漾、【姑】夫母曰姑、【妨】音芳、害也、【冢】墳也、釋名、冢腫也、象山頂之腫起、【令】平聲、)○匈奴亂、五單于爭立、呼韓邪單于上書、願款塞稱藩臣、甘露三年來朝、詔以客禮待之、位諸侯王上、(【五單于】屠耆單于、呼韓邪單于、呼揭單于、車犂單于、烏藉單于、【邪】音耶、【上書】之上上聲、【款】音寬上聲、叩也、【藩】音翻、籬也、○荀悅曰、春秋之義、王者無外、欲一于天下也、戎狄道里遼遠、人跡介絕、故正朔不及、禮敎不加、非尊之也、其勢然也、詩曰、自彼氐羌、莫敢不來王、故要荒之君、必奉王貢、若不供職、則有辭責號令加焉、非敵國之謂也、今待以不臣之禮、加之王公之上、僭度失序、以亂天常、非禮也已、)○上以戎狄賓服、思股肱之美、乃圖畫其人於麒麟閣、惟霍光不名曰大司馬、大將軍、博陸侯、姓霍氏、其次張安世、韓增、趙充國、魏相、丙吉、杜延年、劉德、梁丘賀、蕭望之、蘇武、凡十一人、皆有功德、知名當世、(【麒麟閣】在安西、【博陸】城在蘇州、【梁丘】覆姓、)○帝在位改元者七、曰本始、地節、元康、神爵、五鳳、甘露、黃龍、凡二十五年、崩、葬杜陵、帝興於閭閻、知民事之艱難、勵精爲治、樞
<pb:KR2b0041_MJSY_002-091a>
機
周密、品式備具、拜刺史守相、輒親見問、常曰、民所以安其田里、而無歎息愁恨之聲者、政平訟理也、與我共此者、其惟良二千石乎、以爲太守吏民之本、數變易
則民不安、故二千石有治理之效、輒以璽書勉勵、增秩賜金、公卿缺、則選諸所表、以次用之、漢世良吏、於是爲盛、信賞必罰、綜核名實、政事文學法理之士、咸
精其能、吏稱其職、民安其業、遭値匈奴衰亂、推亡固存、信威北夷、單于慕義、𥡴首稱藩、功光祖宗、業埀後裔、可謂中興侔德高宗周宣矣、太子卽位、是爲孝元皇帝、(【本始】卽位二年戊申改元、【杜陵】在鳳翔府、【閭閻】閭門曰閻、【樞機】樞戶樞、機弩牙、喩政治之要也、【品式】品第法式、【刺】音次、【守】音獸、【相】去聲、【璽書】詔書也、璽音徙、御印曰璽、【秩】爵品也、【信賞必罰】必審也、信而後賞、審而後罰、【綜】音宗去聲、【核】覈通、【稱其】之稱去聲、【値】音治、【推】音吹、【信威】之信音申、【𥡴首】𥡴音啓、頭至地曰𥡴首、【侔】音謀、齊也、<pb:KR2b0041_MJSY_002-092a>)

{初名病已云云、已ハ止ナリ、夙ニ困難ニ遭ヒ、病苦多シ、故ニ病已ト名ヅク、其速ニ差ユルヲ欲スルナリ、後以テ鄙ト爲シ、名ヲ詢ト改ム。
望氣者言云云、氣ハ雲氣ナリ、通鑑輯覽評曰、獨リ望氣ノ言、據ト爲スニ足ラザルノミナラズ、武帝曰天也ノ語、亦豈當時有ルベキ所ナランヤ、史臣事後附會スル、更ニ何ゾ疑ハンヤ。
蠶食其葉ノ蠶ハ、蟲ノ誤ナリ。
躬節儉ノ躬下、諸書行ノ字アリ。
注公孫謂樹也五字、解スベカラズ、删ルベシ。
俗語曰畫云云、平地ニ界畫シテ、獄舍ノ狀ヲ爲セバ、人尙之ニ入ラザルヲ議シ、木偶ヲ雕刻シテ、獄吏ノ容ヲ爲セバ、人尙之ニ對セザルヲ期ス、況ヤ眞實ヲヤ、期ハ猶必ノ如シ。
見其竈直突云云、突ハ竈ノ窓ナリ、直ナレバ火勢急ナリ、之ヲ曲グレバ火勢緩ナリ。
是早ク徐福ノ說ヲ聽ケバ、國ニ土ヲ裂キ爵ヲ出スノ費ナク、臣ニ逆亂誅滅ノ敗ナキニ譬フ。
從容肆體、肆ハ放ナリ、展ナリ、身體ノ舒泰ナルヲ謂フ。
使陛下赤子云云、潢池ハ、水溜リノ池ナリ、言ハ小兒ノ兵器ヲ潢池中ニ弄スル如シ、之ヲ平グル難カラザルナリ。
今欲使臣勝之邪云云、勝ハ威力ヲ以テ克ツテ、之ヲ殺スヲ謂フ、安ハ德化ヲ以テ撫シテ之ヲ安ンズルヲ謂フ。
文法ハ、煩文苛法ヲ云フ。
單車ハ、獨行シテ車騎ヲ從ヘザルヲ謂フ。
何爲帶牛佩犢、今刀劍ヲ賣レバ、牛犢ニ代フル事ヲ得ン、何ゾ牛犢ヲ佩ブルヲ爲サント謂フナリ。
爲缿項筩、項ハ衍字ナリ、諸本缿筩ニ作リ、注缿音項トアリ、是ニ因リ誤リシナラン、缿筩ノ缿ハ瓶ナリ、筩ハ竹筒ナリ、皆小孔ヲ爲リ、入ルベクシテ出ヅベカラズ。
尤善爲鉤距、鉤距ハ、釣鉤ノ距アル如ク、之ヲ呑メバ則順ニ入リ、之ヲ吐ケバ則逆ニシテ出デズ、人ヲシテ其術中ニ入テ、出ヅル能ハザラシム、距ハ、釣鉤ノ曲リテ爪ノアルヲ云フ。
汝不任事也云云、任ハ堪フルナリ、干ハ求ナリ。
魏相諫曰云云ハ、宋胡寅曰、無名ノ師ヲ止メ、連兵ノ禍ヲ弭ム、眞ニ宰相ノ能事ナリ、風俗薄惡ニシテ、子弟ノ父兄ヲ殺シ、妻ノ夫ヲ殺スノ變ヲ隱サズ、直ニ以テ君ニ吿グ、則賢者モ或ハ猶以テ難シト爲ス。
設祖道供張東門外云云、祖道ハ送行ノ祭、道路ノ爲ニ祈リ、因テ饗飮ス、供ハ、供具ヲ謂フ、張ハ設ナリ。
圖上方略ハ、其地形ヲ圖畫シ、併テ攻討ノ方略ヲ爲リテ、之ヲ奏上スルナリ。
條不出兵畱田便宜十二事、條ハ筒條書ナリ、條對條陳等ト同ジ、注誤ル、下ノ魏相數條モ同ジ。
注大开小开ハ、西羌ノ種類ナリ。
以防壅蔽、壅ハふさぐ也、蔽ハおほふナリ、相臣先副封ヲ見テ、事ノ便ナラザルアレバ奏上セズシテ、天子ヲ壅蔽ス、今之ヲ防ギテ、副封ヲ廢セシナリ。
好觀漢故事及便宜章奏ハ、既ニ國家ノ故事ヲ觀、又前人便宜ヲ奏スル所ノ章ヲ觀ルナリ。
推其至誠ノ推ハ、推尊スルナリ。
絕簿書盜財物ハ、姦欺ノ吏、交代ノ際ニ因リ、簿書ヲ棄匿シ、官物ヲ盜去スルヲ云フ。
去其太甚者ハ、甚ダ事ヲ害スル者ヲ云フ。
糴ハ、穀ヲ買フナリ、糶ハ、穀ヲ出スナリ。
田
家作苦ハ、耕作勞苦ヲ謂フ、歲時伏臘ハ、夏ニ三伏アリ、冬ニ臘アリ、皆祭ノ時ナリ、故ニ歲時伏臘ト稱ス、烹羊炰羔、炰ハ炙ナリ、羔ハ羊子ナリ、勞ハねぎら
ふナリ、拊缶而呼嗚嗚、缶ハ瓦器ナリ、秦人之ヲ擊ツテ以テ歌ヲ節ス、嗚嗚ハ烏烏ニ作ル、李斯ノ秦王ニ上ル書ニモ、甕ヲ擊チ缶ヲ叩キテ、烏烏ヲ呼ブトアリ、
關中舊此曲アルナリ。
其詩曰云云、田ハ、田つくるナリ、南山ハ、山高クシテ陽ニアリ、人君ノ象ナリ、蕪穢不治ハ、朝廷ノ荒亂ヲ言フ、一頃ハ百畝、以テ百官ニ喩フ、豆ハ貞實ノ物、當ニ囷倉ニ在ルベシ、零落シテ野ニ在リ、萁ハ豆莖ナリ、己ノ放棄セラルルニ喩フルナリ、不知其不可也ハ、自ラ可ト爲スト謂フナリ。
下廷尉案ハ、廷尉ノ獄ニ下シテ、案驗スルヲ云フ。
寢其奏ハ、天子張敞ヲ惜ム、故ニ奏スル所ノ事ヲ畱テ出サズ。
五日京兆耳ハ、敞既ニ奏セラレテ當ニ免ズベシ、位ニ在ル久シカラザルヲ言フ。
竟致其死ハ、罪死ニ至ラズ、而テ事ヲ以テ之ヲ致スナリ。
亡命ノ命ハ名ナリ、ソノ名籍ヲ脫シテ逃亡シ、其本縣邑ニ還ラザルナリ。
枹鼓數警、枹ハ鼓ヲ擊ツ杖ナリ、鼓ヲ擊ツハ衆ヲ警ムルナリ、注驚ト爲スハ誤ル、數警ハ、盜賊ノ多キヲ言フ。
姑以年老妨婦嫁云云ハ、姑之ヲ嫁セント欲ス、婦肯ゼズ、姑其少壯ヲ累ハスト謂ヒ、遂ニ自經シテ死セシナリ。
高大門閭ハ、本傳閭門ニ作ル、里門ナリ、貴人駟馬高蓋車ニ乘ル、故ニ其里門ヲ高大ニシテ之ヲ容ルベカラシム。
天下無冤民ハ、罪ヲ決シ皆當ルヲ言フ、民自以不冤ハ、其寬平ヲ知リ、皆冤枉ノ慮ナキヲ言フ。
款塞、款ハ叩ナリ、塞門ヲ叩クハ、來ツテ服役スルナリ。
興於閭閻ハ、帝少ニシテ困厄ニ遭ヒ、民閒ニ生長シ、遂ニ帝位ニ上ルヲ云フ、閭ハ里外ノ門、閻ハ里中ノ門ナリ。
刺史守相、刺史ハ、武帝ノ時、十三州刺史ヲ置キ、初メ丞相ノ史ヲ遣シテ、諸州ヲ刺察セシム、故ニ刺史ト謂フ、守ハ諸郡ノ守、相ハ諸侯王ノ相ナリ、皆其地ヲ治ムル者ナリ。
訟理ハ、訟フル所、理ヲ見テ冤滯ナキヲ謂フ。
良二千石ハ、卽チ郡守諸侯王ノ相ヲ謂フ、二千石ハ其秩祿也、故ニ總テ稱シテ之ヲ言フ、良ハ良善ナリ。
選諸所表ハ、賞ヲ蒙リ秩ヲ增シ、金ヲ賜ヒ爵ヲ進ムル等、諸ノ旌表スル所ノ者ヲ選用スルナリ。
綜核名實、綜ハ總聚スルヲ謂フ、核ハ實ヲ得ルナリ、名ノ實ニ副フヤ否ヲ總ベ明ラムルナリ。
推亡固存ハ、亡ブル道アル者ハ、推テ之ヲ滅シ、存スル道アル者ハ、輔ケテ之ヲ固ウス。
高宗周宣ハ、殷ノ高宗武丁、周ノ宣王ナリ、共ニ中興ノ明主ナリ。}

〔孝元皇帝〕名奭、初爲太子、柔仁好儒、見宣帝所用、多文法吏、以刑名繩下、嘗燕從容言、陛下持刑太深、宜用儒
生、宣帝作色曰、漢家自有制度、本以霸王道雜之、奈何純任德敎用周政乎、且俗儒不達時宜、好是古非今、使人眩於名實、不知所守、何足委任、乃歎曰、亂我家者太子也、(【從】音縱平聲、【眩】音縣、亂視也、一說、目無常主曰眩、○司馬温公曰、王霸無異道、昔三代之隆、禮樂征伐自天子出、則謂之王、天子微弱不能治諸侯、諸侯有能率其與國、同討不庭以尊王室者、則謂之霸、其所以行之也、皆本仁祖義、任賢使能、賞善罰惡、禁暴誅亂耳、非若白黑甘苦之相反也、漢之所以不能復三代之治者、由人主之不爲、非先王之道不可復行於世也、夫儒有君子、有小人、彼俗儒者、誠不足與爲治也、獨不可求眞儒而用之乎、稷契皐陶周公孔子、皆大儒也、使漢得而用之、功烈豈若是而止耶、孝宣謂太子懦而不立、闇於治體、必亂我家則可矣、乃曰王道不可行、儒者不可用、豈不過甚矣哉、殆非所以訓示子孫垂法將來者也、)宣帝少依太子母家許氏、許后以霍氏毒死、故弗忍廢太子、至是卽位、(【少】去聲、【毒死】宣帝本始三年、許后當娠病、霍光妻顯令女醫淳于衍毒殺之、而以其女成君爲皇后、)○初元元年、立皇后王氏、(王莽之禍、實萌於此、)○二年、下蕭望之、周
<pb:KR2b0041_MJSY_002-093a>
堪、
及宗正劉更生獄、皆免爲庶人、時史高以外屬領尙書事、望之堪副之、二人帝師傅、數言治亂陳正事、選更生給事中、與侍中金敞、並拾遺左右、四人同心謀議、史
高充位而已、由是與望之有隙、中書令弘恭、僕射石顯、自宣帝時、久典樞機、及帝卽位多疾、以顯中人無外黨、遂委以政事、事無大小、因顯白決、貴幸傾朝、百
僚皆敬事顯、顯巧慧習事、能深得人主微指、內深賊持詭辯、以中傷人、與高表裏、望之等患外戚許史放縱、又疾恭顯擅權、建白、以爲中書政本、國家樞機、宜以
通明公正處之、武帝遊宴後庭、故用宦者、非古制也、宜罷中書宦官、應古之不近刑人之義、上不能從、恭顯奏、望之堪更生、朋黨相稱譽、數譖詐大臣、毀離親
戚、欲以專擅權勢、爲不
<pb:KR2b0041_MJSY_002-094a>
忠、誣上不道、請謁者召致廷尉、時上初卽位、不省召致延
尉爲送獄、可其奏、後上召堪更生、曰繫獄、上大驚曰、非但廷尉問邪、令出視事、恭顯使高說上、竟罷免、後上復徵堪更生爲中郞、且欲以望之以爲相、恭顯許史
皆側目、知望之素高節不詘辱、建白、望之不悔過服罪、深懷怨望、自以託師傅、終不坐、非頗屈望之於獄、塞其怏怏心、則聖朝無以施恩厚、上曰、太傅素剛、安
肯就吏、顯等曰、人命至重、望之所坐、語言薄過、必無所憂、令謁者召望之、因急發執金吾軍騎、馳圍其第、望之飮鴆自殺、(【宗正】官掌公族、【更】音庚、【史高】宣帝母黨、【屬】音燭、【尙】音常、【數】音朔、幷下同、【給事中】官掌左右顧問應對、以有事殿中、故曰給事中、【中書令】官掌中書、摠機要、【僕射】宰相亦曰僕射、【慧】音惠、【指】指意也、【中傷】之中去聲、【表裏】在外爲表、在內爲裏、【以爲】之爲去聲、【樞機】中書都堂、乃庶政之根本、摠百揆之樞機、【不近刑人】禮曰、刑人不在君側、【省】音息上聲、【令】平聲、下同、【視事】親視政事、【側目】畏貌、【詘】音屈、辭塞曰詘、【頗】略也、【塞】音色、【快】音央去聲、【施】音試、【過】猶罪<pb:KR2b0041_MJSY_002-095a>也、【無所憂】謂所坐以薄罪召之、望之必來、無足憂也、【執金吾】軍衞官名、吾禦也、常執金革以禦非常、一說、金吾杖也、以銅爲之、金塗兩末、前說近是、【第】宅也、○司馬溫公曰、甚矣孝元之爲君、易欺而難寤也、夫恭顯之譖望之、其邪說詭計、誠有所不能辨也、至於始疑望之不肯就獄、恭顯以爲必無憂、已而果自殺、則恭顯之欺亦明矣、在中知之君、孰不感動奮發、以底邪臣之罰也、孝元則不然、是使顯得肆其邪心、而姦臣安所懲乎、)○弘恭死、石顯爲中書令、○五年、匈奴郅支單于、殺漢使者、西走康居、(【康居】居音渠、國在西域、)○永光元年匈奴呼韓邪單于北歸庭、(自北而來朝也、)○建昭二年、殺魏郡太守京房、房學易於焦延壽、延壽嘗曰、得我道以亡身者京生也、爲郞屢言災異、有驗、嘗宴見言事、意指石顯、顯奏出之、尋徵下獄棄市、(【魏郡】屬河東、今大名府、【易】音亦、【見】音現、【下獄棄市】詳見通鑒、)○顯威權日盛、與中書僕射牢梁、少府五鹿充宗、結爲黨友、諸附倚者得寵位、民歌之曰、牢邪石邪、五鹿客邪、印何纍纍、綬若若邪、(【牢梁】牢姓、梁名、【少府】之少去聲、官掌營繕、卽將作監也、【五鹿】姓、【充宗】名、【纍纍】重貌、【若若】長貌、)○三年、西域副校尉陳湯、矯
<pb:KR2b0041_MJSY_002-096a>
制發兵、與都護甘延壽、襲擊郅支單于於康居斬之、四年春、傳首至京、懸藁街十日、(【都護】官掌監護西域、【傳】音專去聲、【縣】與懸通、【藁街】音杲皆、藁街蠻夷所邸之處、故懸其頭於此以示之、)○竟寧元年、呼韓邪單于來朝、願壻漢、以後宮王嬙字昭君賜之、(【嬙】音牆、)○帝崩、在位十六年、改元者四、初元、永光、建昭、竟寧、帝雖喜儒術、得韋玄成、匡衡爲相、無相業、帝徒優游不斷、漢業衰焉、太子卽位、是爲孝成皇帝、(【斷】音端去聲、決也、)

{以刑名繩下ハ、戰國ノ時、申不害ノ學ヲ刑名ト號ス、名ヲ以テ實ヲ責メ、上ヲ崇ビ下ヲ抑フ、宣帝好デ其書ヲ讀ム、繩ハ之ヲ彈治スルヲ謂フ。
嘗燕ハ、諸本嘗侍燕ニ作ル。
周政ハ、周室ノ政ナリ。
史高以外屬、外屬ハ宣帝ノ母ノ黨ナリ。
二人帝師傅ハ、蕭望之前ニ太子太傅ト爲リ、周堪モ亦太子少傅ト爲ル。
陳正事ハ、本傳通鑑等、陳王事ニ作ル、通鑑注云フ、王者ノ事ヲ陳スルナリ。
給事中ハ、官左右顧問應對ヲ掌リ、禁中ニ給事ス、故ニ給事中ト曰フ。
中書令僕射ハ、漢初、宦者ニ中謁者令アリ、武帝加ヘテ中書謁者令ト爲ス、黃門僕射等ハ、其屬官ナリ、注ノ宰相亦曰僕射ハ後世ノ制ナリ。
顯中人無外黨ハ、宦者卽チ宮中使令ノ人ニシテ、骨肉ノ親少ク、婚姻ノ家ナキナリ。
白決、白ハ奏ナリ、決ハ斷ナリ。
詭辯、詭ハ違ナリ、道ニ違フノ辯ヲ云フ。
外戚許史ハ、許延壽、史高等ナリ。
爲不忠ハ、本傳通鑑等、爲臣不忠ニ作ル。
不省、省ハ察ナリ、悟ナリ。
終不坐ハ、舊恩ヲ恃ミ、自ラ終ニ罪ニ坐スルナシト思フヲ言フ。
呼韓邪單于北歸庭、庭ハ單于ノ庭ナリ、呼韓邪北ノ方匈奴ニ歸ルナリ、注誤。
民歌之曰牢邪石邪云云ハ、諸客ノ石顯牢梁五鹿充宗ニ諂附シテ、高官ヲ得、印ハ壘壘ト重ナリ、其綬ハ若若ト長キヲ詆リシナリ。
以後宮王嬙字昭君賜之ハ、呼韓邪、王昭君ヲ以テ寧胡閼氏ト號ス、一男ヲ生ム、寧胡ハ、胡之ヲ得テ國以安寧ナルヲ言フ。}

〔孝成皇帝〕名驁、母王氏、生帝於甲勸、少好經書、其後幸酒樂燕樂、元帝時爲太子幾廢、賴史丹伏靑蒲、涕泣諫止、至是卽位、尊王氏爲皇太后、以元舅王鳳、爲大司馬大將軍、領尙書事、(【驁】音敖、【觀】音貫、太子宮有甲觀、蓋甲乙丙丁之次也、【酒樂】之樂音岳、【燕樂】之樂音洛、【幾】音機、【靑蒲】以靑襯地曰靑蒲、非皇后不得至此、【元】長也、【尙】音常、)○建始元年、石顯以罪免歸、道死、(【罪免】御史條奏舊惡、)○封舅
<pb:KR2b0041_MJSY_002-097a>
王崇爲安成侯、賜譚、商、立、根、逢時爵關內侯、黃霧四塞、(【關內侯】譚也、商也、立也、根也、逢時也、皆王太后兄弟、時稱王氏五侯、【塞】音色、〇楊興曰、高帝之約、非功不侯、今王氏皆以無功爲侯、故天爲見異也、)○河平二年、悉封諸舅爲列侯、○陽朔三年、王鳳卒、王音爲大司馬、王譚領城門兵、(【王音】鳳弟、)○鴻嘉四年、王譚卒、王商領城門兵、○永始元年、封太后弟之子莽爲新都侯、○立皇后趙氏、名飛燕、女弟合德爲婕妤、(【女弟】妹也、【婕妤】音接余、女官也、通鑒注、婕言接幸也、妤美稱也、)○二年、王音卒、王商爲大司馬、(【王商】音弟、)○故南昌尉梅福、上書曰、方今君命犯、而主威奪、外戚之權、日以益盛、陛下不察其形、願察其景、建始以來、日食地震、三倍春秋、水災無與比數、陰盛陽微、金鐵爲飛、此何景也、書上不報、(【南昌】縣屬南昌、【上】上聲、下並同、【景】影同、【比數】之數上聲、師古曰、言極多、不可比校而數也、【金鐵爲飛】之爲去聲、漢書云、河平二年、沛縣鐵官鑄鐵、如星飛上去、【不報】寢其事、)○四年、王商卒、王根爲
<pb:KR2b0041_MJSY_002-098a>
大司馬、(【王根】商弟、【爲大司馬】案通鑒、事在明年、)○
安昌侯張禹、以帝師傅、每有大政、必與定議、時吏民多上書言、災異王氏專政所致、上至禹第、辟左右親以示禹、禹自見年老子孫弱、恐爲王氏所怨、謂上曰、春
秋日食地震、或爲諸侯相殺、夷狄侵中國、災變之意、深遠難見、故聖人罕言命、不語怪神、性與天道、自子貢之屬不得聞、何況淺見鄙儒之所言、新學小生、亂道
誤人、宜無信用、上雅信愛禹、由是不疑王氏、(【必與】之與音豫、【辟】音闢、除也、【恐爲】之爲去聲、下同、【罕】音漢上聲、少也、【無】與毋同、【雅】正也、)故槐里令朱雲、上書求見、願賜尙方斬馬劍、斷佞臣一人頭、以厲其餘、上問誰也、對曰、安昌侯張禹、上大怒曰、小臣居下、廷辱師傅、罪死不赦、御史將雲下、雲攀殿檻、檻折、雲呼曰、臣得下從龍逢比干、遊於地下足矣、未知聖朝何如耳、
<pb:KR2b0041_MJSY_002-099a>
左將軍辛慶忌、叩頭流血爭之、上意乃解、及當治檻、上曰、勿易、因而輯之、以旌直臣、(【槐里】邑屬扶風、【上書】之上上聲、【見】音現、【尙方】監掌供御器物、【斷】音端上聲、【將雲】之將音漿、【檻】闌也、【折】音舌、【呼】去聲、【爭】諍同、【治】平聲、【輯】集同、謂補合之也、【旌】表也、)○綏和元年、王根病免、王莽爲大司馬、○二年、帝崩、在位二十六年、改元者七、曰建始、河平、陽朔、鴻嘉、永始、元延、綏和、帝有威儀、臨朝若神、然荒于酒色、政在外家、張禹、薛宣、翟方進爲相、漢業愈衰焉、太子卽位、是爲孝哀皇帝、(【翟】音狄、)

{甲觀、觀ハ宮闕ノ稱、甲ハ甲乙丙丁ノ次第アリ、因テ甲觀ト曰フ。
幸酒樂燕樂、幸酒ハ、酒ヲ好ムナリ、樂燕樂トハ、論語ニ、孔子曰、損者三樂、樂燕樂トアリ、燕樂ハ燕私ノ樂ミナリ、上樂ハ音五孝反、下樂ハ音洛、注ハ酒樂ト讀ミ、樂音岳トス、誤ナリ。
靑蒲、注襯地ノ襯ハ、漢書注規ニ作ル、規ハ畫ナリ。
黃霧四塞、塞ハ滿ナリ、四方皆滿ツルヲ言フ。
舅ハ母ノ兄弟ナリ。
君命犯ハ、大臣君ノ命ヲ犯スヲ謂フ。
不察其形、願察其景、形ハ實ナリ、景ハ影ト同ジ、象ノ見ハルル者ナリ。
必與定議ハ、天子禹ト與ニ其可否ヲ定ムルヲ言フ。
春秋日食地震云云ハ、春秋ノ書ニ記スル所ノ、日食地震等ハ、或ハ諸侯相殺シ、夷狄ノ中國ヲ侵ス爲ナラン、然レドモ災變ノ意ハ、深遠ニシテ測リ難シト言フナリ。
故聖人罕言命云云、罕ハ稀ナリ、論語云、子罕言利與命與仁、又云、子不語怪力亂神、又云、子貢曰、夫子之言性與天道、不可得而聞也ト、之ニ因テ言フナリ。
尙方斬馬劍、尙方ハ少府ノ屬官ニシテ、供御ノ器物ヲ作ル、故ニ斬馬劍アリ、劍利ニシテ馬ヲ斬ルベキナリ。
廷辱師傅ハ、朝廷ノ上ニテ、師傅ヲ辱シムルナリ。
御史將雲下、將ハ挾ムナリ、携フナリ、殿檻ハ殿前ノ欄ナリ。
龍逢比干、關龍逢ハ夏桀王ノ臣、比干ハ殷紂王ノ臣、皆諫テ死ス、故ニ云フ。
未知聖朝何如耳ハ、漢モ亦夏殷ノ亡ブル如クナラント言フナリ。
臨朝若神ハ、朝廷ニ臨ンデ尊嚴ナル、神ノ如キナリ。}

〔孝哀皇帝〕名欣、定陶恭王康之子、元帝之孫也、祖母傅氏、母丁氏、成帝無子、故立爲太子、至是卽位、丁傅用事、罷大司馬莽就第、(【丁傅】丁明、傅晏、【就第】歸私第也、)○建平元年、用夏賀良言、漢歷中衰、當更受天命、宜急改元易號、乃改元太初、更號陳聖劉太
<pb:KR2b0041_MJSY_002-100a>
平皇帝、尋、罷改元更號事、誅夏賀良等、(【更】音庚、下並同、【易】音亦、)○帝幸董賢、元壽元年、以賢爲大司馬、二年、帝崩、賢自殺、(【幸董賢】通鑒云、出則參乘、入御左右、貴震朝廷、)○帝在位七年、改元者二、曰建平、元壽、太皇太后、以王莽爲大司馬、領尙書事、迎中山王卽位、是爲孝平皇帝、(【建平】卽位二年改元、【太皇太后】元帝王后、【中】音仲、)

{丁傅用事ハ、丁ハ定陶共皇后丁氏ノ兄丁明、傅ハ定陶共皇太后傅氏從父ノ子傅晏等ナリ。
建平元年ハ、二年ニ作ルベシ。
更號陳聖劉太平皇帝ハ、聖劉ノ德ヲ敷陳スルノ義ニ取ル。}

〔孝平皇帝〕名箕子、後更名衎、中山孝王興之子、元帝孫也、哀帝崩、立爲嗣、太皇太后臨朝、大司馬莽秉政、百官總己以聽、元始元年、莽爲安漢公、(【衎】音看上聲、【總己以聽】己音紀、各總己職、聽命於莽、)○四年、聘莽女爲皇后、加安漢公號宰衡、位諸侯王上、(【宰衡】通鑒曰、采伊尹周公稱號、)○五年、太師孔光卒、成哀以來、光等爲三光、養成漢禍、諂佞成風、上書頌莽者、至四十八萬人、加莽九錫、(【上書】之上上聲、下同、【九錫】輿馬也、衣<pb:KR2b0041_MJSY_002-101a>服也、樂則也、朱戶也、納陛也、虎賁也、弓矢也、鈇鉞也、秬鬯也、前後所錫、雖有異同、而大率不出九者之目、)○臘日莽上椒酒於帝、置毒、帝崩、在位六年、改元者一、曰元始、太皇太后、詔徵宣帝玄孫嬰、爲皇太子、號曰孺子嬰、莽居攝踐祚、贊曰假皇帝、民臣謂之攝皇帝、(【元始】卽位二年改元、【玄孫嬰】四世孫曰玄孫、東平王曾孫也、【祚】音祖去聲、帝位也、)

{加莽九錫ハ、九命ノ錫ナリ、九物ヲ以テ命ジテ之ヲ錫フナリ。
注
朱戶ハ、殿中居處ノ戶ヲ朱ヲ以テ塗ル、納陛ノ納ハ內ナリ、殿基ノ際ヲ鑿チテ陛階ヲ爲ル、尊者露ハレテ陛ニ升ルヲ欲セズ、故ニ之ヲ霤下ニ內ルルナリ、霤ハ屋
ノ水流ノ處、雨埀落ナリ、樂則ハ、漢書王莽傳注、樂懸ニ作ル、懸ハ樂器ヲ懸ル者ナリ、樂懸ハ軒懸ヲ謂フ、軒懸ハ、三面ノ懸ニシテ、其形曲レルナリ。
贊曰假皇帝、贊ハ祭祝ノ辭、又朝會ノ時、亦贊者アリ、贊ハ佐ナリ。}

〔孺子嬰〕爲嗣之初、是爲王莽居攝元年、劉崇起兵討莽、不克死、(【討】誅也、)○二年、東郡太守翟義、故丞相方進子也、起兵討莽、不克死、(【東郡】屬山東、今東昌府、)○初始元年、莽卽眞天子位、國號新、更號漢太皇太后、曰新室文母太皇太后、王莽者王曼之子也、孝元皇后兄弟八人、獨曼早死不侯、莽幼孤、羣兄弟皆將軍、五侯子、乘時侈靡、以輿馬聲色、佚游相高、莽折節爲恭儉、勤身博學、被服如儒生、外交英俊、內事諸父、曲有禮意、封
<pb:KR2b0041_MJSY_002-102a>
新都侯、爵位益尊、節操愈謙、虛譽隆洽、傾其諸父、遂得漢政、哀帝崩、迎立平帝、五年而弑帝、攝位三年、竟篡位、國號新、(【初始元年莽卽眞】案、通鑒、嬰爲皇太子、王莽居攝、改元者二、曰居攝、曰初始、凡三年、【曼】音萬、【八人】王鳳、王曼、王音、並五侯、凡八人、【聲色】聲樂女色、【折】音舌、【諸父】伯叔曰諸父、【洽】音狹、和也、合也、)○始建國元年、廢孺子嬰爲定安公、(後世權臣擅命降謫人主、實自莽始、)○二年、漢太皇太后王氏崩、(案通鑒、此一節、當在五年、)○天鳳四年、荊州盜起、新市人王匡爲之帥、馬武、王常、成丹往從之、藏於綠林山中、(【荊州】屬湖北、卽郢都、【新市】邑屬江夏、【帥】音衰去聲、將也、【綠林山】在當陽、)○五年、莽大夫揚雄死、雄字子雲、成帝之世、以奏賦爲郞、給事黃門、三世不徙官、及莽篡、以耆老久次、轉爲大夫、嘗作太玄法言、卒章稱莽功德、比伊周、後又作劇秦美新之文、以頌莽、劉棻嘗從雄學奇字、棻坐事誅、辭連及雄、時雄校書天祿閣上、使者來欲收之、
<pb:KR2b0041_MJSY_002-103a>
雄從閣上自投下、莽詔勿問、至是死、(【莽大夫】書曰莽大夫揚雄死者、以其隨莽不忠於漢也、【三世】成帝、哀帝、平帝、【久次】久不遷轉、【太玄】擬易、【法言】擬論語、【比】音鼻、【劇秦美新】劇音檠入聲、甚也、甚言秦虐、稱美新莽、【棻】音墳、【奇字】奇義未詳、【校】音敎、【天祿閣】在安西、漢藏典籍之所、)○瑯琊樊崇、東海刁子都等起兵、(【刁】音凋、)○地皇三年、崇兵自號赤眉、(通鑒云、恐其衆與莽兵亂、故朱其眉、以相別、)○
綠林兵、分爲下江新市兵、○荊州平林兵起、○漢宗室劉縯、及弟秀、起兵舂陵、新市平林兵皆附之、明年、諸將共立劉玄爲皇帝、玄舂陵戴侯買之後、與縯秀同高
祖、時在平林軍中、號更始將軍、諸將貪其懦弱立之、南面立朝羣臣、以手刮席、羞愧流汗、不能言、大赦改元更始、都于宛、(【縯】音衍、【舂】音束平聲、【同高祖】四世祖曰高祖、【更】音庚、下並同、【懦】音喛去聲、怯也、【刮】音關入聲、摩也、【宛】音鴛、下並同、)○更始元年、劉秀大破莽兵於昆陽、(【元年】卽莽地皇四年、)○成紀隗囂兵起、(【成紀】縣屬秦州、【囂】音敖、)○公孫述起兵成都、(府屬四川、卽益州郡、)
<pb:KR2b0041_MJSY_002-104a>
○更始遣將破武關、析人鄧曄、起兵迎入長安、衆兵誅莽、傳首詣更始、(【析】音錫、邑屬南陽、【曄】爲輒反、【傳】音專去聲、下並同、)莽未篡時、更定官名及十二州界、罷置改易、天下多事、更造錯刀契刀大錢等貨、旣篡位、以劉字卯金刀也、禁剛卯金刀之利、不得行、罷錯刀契刀五銖錢等、(【錯刀】錯音倉入聲、塗也、謂黃金錯其文、曰錯刀直五千、【契刀】環大如錢、身形如刀、長二寸、文曰、契刀直五百、【大錢】徑寸二分、重十二銖、又曰大錢直五十、【卯金刀】籕文、劉字、从卯、从金、从刀、服虔曰、正月卯日作、長三寸、廣一寸、或玉、或金、或桃、著革帶佩之、銘其一面云、佩以辟邪、【五銖錢】武帝所鑄、蓋一錢重五銖也、)更名天下田曰王田、不得買賣、男口不盈八、而田過一井、分餘田予九族鄕里、故無田者受田、立五均司市錢府官、令民
各以所業爲貢、更作寶貨、有金銀、龜貝、錢布、五物、六名、二十八品、百姓潰亂、寶貨不行、乃行小錢大錢、數更變不信、盜鑄及私挾五銖錢者抵罪、於是農商
失業、食貨俱廢、民至涕泣
<pb:KR2b0041_MJSY_002-105a>
市道、後又改貨布貨泉、每一易錢、民又大陷犯鑄錢法、
檻車鎖頸、傳詣長安者、以十萬數、死什六七、改易制度、政令煩多、四方囂然、謳吟思漢久矣、歲旱蝗、人相食、遠近兵起、莽以五石銅鑄威斗、如北斗狀、欲以
厭勝衆兵、出入使人負之以行、至漢兵入宮、猶旋席、隨斗柄而坐曰、天生德於予、漢兵其如予何、斬首於漸臺、軍人分其身、節解臠之、自篡至亡、改元者三、曰
始建國、天鳳、地皇、凡十五年、莽傳首至宛、更始自宛遷都洛陽、父老見司隸校尉官屬、或垂涕曰、不圖今日復見漢官威儀、(【予】與同、【九族】高祖、曾祖、祖、父、己、子、孫、曾孫、玄孫、一說、父族四、母族三、妻族二、【鄕里】萬二千五百家爲鄕、【錢府司市】莽詔曰、周禮有賒貸、樂語有五均云云、立五均司市錢府官、筌蹄、司市者、常以四時仲月定物價、各爲其市平之、民賣物貨不售、均官考驗其價之貴賤、使得其平、錢府者、民有乏絕欲賒貸者、錢府與之、每月百錢、官取三錢、【令】去聲、【爲貢】農以穀粟、工以什器、商以貨物之類、【龜貝】龜介蟲之長、貝亦介蟲也、生海中、如車渠、肉如料米、古者貨貝而寶龜、布說見下、【二十八品】筌蹄云、錢貨六<pb:KR2b0041_MJSY_002-106a>品、銀貨二品、龜貨四品、貝貨五品、布貨十品、並銀貨中、又有黃金一品、則爲六名、而有二十八品矣、【數更】之數音朔、【盜鑄】卽私鑄也、【貨泉布泉】皆錢也、以其布於民閒、故曰布、以其流行如泉、故曰泉、【陷】坑也、【萬數】之數上聲、【囂】謷同、通鑒注、衆口愁聲、【蝗】音皇、災蟲、【如北斗狀】李奇曰、以五色藥石及銅而爲之、以其威禦羣雄、故曰威斗、【厭】音葉、【臠】音輦、切肉曰臠、謂逐節分其體而切之也、)○更始元年、遷都長安、○赤眉攻長安、明年赤眉入、更始出奔、已而降赤眉、爲所殺、自立至亡、凡三年、前數月、大司馬秀已卽位於河北、是爲世祖光武皇帝、(【降】音項平聲、【爲所】之爲去聲、〇司馬温公曰、高祖奮布衣、提三尺劒、八年而成帝業、其收功之速如是何哉、惟知人、善任使而已、故高祖曰、吾塡國家、撫百姓、不如蕭何、運籌策、決成敗、不如子房、戰必勝、攻必取、不如韓信、三者皆人傑、吾能用之、所以取天下、韓信亦曰、陛下不善將兵、而善將將、斯言盡之矣、呂氏之亂、漢氏不絕如綫、然而卒不能爲患者、外有宗藩之强、內有絳灌之忠也、文景之時、天下家給人足、幾致刑置、後世皆知其稱慕、莫能及之、夫民之情、何嘗不欲安樂而富壽哉、文景能勿擾之而已矣、孝武喜淫侈、慕神仙、宮室無度、巡游不息、窮兵於四夷、嚴刑而重賦、迹其行事、視始皇何遠哉、止以崇儒重道、求賢納諫、故其成敗若此之殊也、孝昭以童稚之年、辨霍光之忠、確然不可動、何天資之明也、然光猶專政而不歸、此則光之罪矣、孝宣總覈名實、信賞必罰、吏稱其職、民安其業、方之孝武、功烈優焉、孝元優游不斷、漢業始衰、孝成荒于酒色、委政外家、孝哀狠愎不明、嬖幸盈朝、陵夷、至子孝平、以幼冲嗣位、王莽因之遂移漢祚、莽恃其詐慝、煩民玩兵、罪盈怨積、天下叛之、更始雖漢宗室、以懦而立、考其卽位立朝羣臣、羞愧刮席、殊失人君之態、厥後委政趙萌、日夜飮燕、羣臣欲見言事、<pb:KR2b0041_MJSY_002-107a>輒醉而不視朝、是以既得之矣、又失之矣、)
<pb:KR2b0041_MJSY_002-108a>


{曲有禮意ハ、曲ハ委曲ナリ、王莽英俊ニ交リ、諸父ニ事ヘテ、細ニ禮法ノ意ヲ盡スナリ。
從雄問奇字ハ、漢書揚雄傳注、顏師古曰、奇字ハ古文ノ異ナル者。
以手刮席、刮ハ爬クナリ。
劉秀大破莽兵於昆陽ハ、次卷後漢光武紀ニ詳ナリ。
禁剛卯金刀之利ハ、王莽、劉字上ニ卯アリ、下ニ金アリ、旁ニ刀アルヲ以テ、故ニ剛卯ノ佩、及ビ金刀ノ利ヲ禁ゼシナリ、金刀ハ錢名ナリ。
立五均司市錢府官云云ハ、注ニ詳ナリ、注賒貸ハ、俗ノかけ賣ナリ、先ヅ假シテ利息ヲ取ルヲ云フ、樂語有五均、樂語ハ、樂元ノ語ニシテ、漢河閒獻王德ノ傳フル所ナリ、五均ノ事ヲ道フ、曰天子諸侯ノ士ヲ取リ、以テ五均ヲ立ツレバ、則市ニ價ヲ二ツニスルナク、四民常ニ均シ云云ナリ。
陷犯鑄錢法ハ、屢錢貨ノ法ヲ改ムルヲ以テ、民皆產業ヲ破リ、私鑄錢或ハ寶貨ヲ非沮スルノ罪ニ陷ル者多キナリ。
厭勝ハ、壓シ勝ツナリ。
猶旋席隨斗柄而坐、北斗星ハ、時日ニ從テ囘ル者ナレバ、威斗ヲ其狀ニ作リ、天文官時日ヲ按ジテ之ヲ言ヘバ、莽坐席ヲ轉旋シテ、斗柄ノ向フ所ニ隨テ坐ス、禁忌ノ甚シキナリ。
司隸校尉官屬ハ、時ニ後漢光武司隸校尉タリ、都ノ近旁ヲ督察スル官ナリ、其官屬、皆漢ノ舊儀ヲ守ル、故ニ父老云云ト言フナリ。}


十八史略卷之二終
